yılmaz güney'in başarılı bir filmi...
yol yururken acilir ve de ancak yuruyerek acilir. ayrica tek basina yurunur her ne kadar daha onceden acilmis yollarin izinden yuruyor gorunursek gorunelim vs icin oruc aruoba'nin yurume'sini, orijinal kaynaklar icin de yurume'nin referans gosterdigi eserleri okuyabilirsiniz. hizli yasiyorum ozet alayim diyenlere yurume yakisir
gidişat.. keçiler de güzel yol yapar, hatta denilir ki yol yapılmadan evvel keçinin gidişatı takibedilir (bkz: patika) yoldan çıkmak diye bir tabir vardır, o da gidişatın ne kadar kötü olduğunu ifade eder. şoför tabiridir: ömür biter yol bitmez.. ülkemizde karayolları genel müdürlüğünün kapsama alanında çalışmaları süren alan. yollar kendi aralarında tali yollara ayrılır. geçiş iznine de yol denebilir. örnek: yol verin ağalar beyler (barış manço) bir şiirle pekiştirmem iyi olur galiba yollu şiir: yolsuzluktan yolunu bulan sabıkalı bir babanın kızıydı uçarı, hafif yollu bir yolunu bulup işe girdi yani ki kanına işlemiş durur mu kaş göz işaret yoldan çıkardı patronu hani epeyce yoldu adam baktı iş kötü düşündü uzun yollu "her yol var bunda yahu" eddi ve de yol verdi kız bağırdı çağırdı saçını başını yoldu bir hüzün çöktü üstüne gerçekten gözleri doldu "yolsuz kalmak ne kötü yolsuzluk yapmak yine kötü yollu olmak niye kötü bu ne iş ayol" dedi binbir çelişki içinde evinin yolunu tuttu (coşkun karabulut)
yeni yerlere gitmek zordur yollar seni goturmezse..ama yeni yerler de gormek gerekir.sen gidemiyorsan yollarin seni goturmesini firsat bil.gittigin yerleri oyle iyi tani ki,yollari yuzunde belirsin. bu dunyadan silinirken,yuzunde dunyanin haritasi yansisin.'kacirilmis bi firsat ve yitirilmis bisey yoktur.' demisti yoldan gecen biri.. .
replikas'in koledoyuran albumunde bulunan bi sarki sanirim 10. sarki
hedefe varis sureci, zaman zaman da hedefin ta kendisi.
tavuk kaz gibi tüylü hayvanların duyduktan sonra kaçacak delik aradıkları sözcük. "beniii öldür öyle yol" şarkısını söyletir hayvancağızlara...
(bkz: sebastian argol)
yurtdışında da yol ismiyle anılan, türk sineması hakkında konuşmalarda en çok(ve belki de tek) bahsi geçen film. şaheser klasmanında bir kurgusu, ve derinliği olsa da, anlayamadığım bilemediğim bir sebepten görsel açıdan çoğu alanda zayıf kalan, bu zayıflığının izlediğim kopyasından mı, aslından mı, kasten mi olduğunu bilemediğim film.
ilk yönetmeni erden kıral olan ancak daha sonra yılmaz güney tarafından şerif gören'e devredilen dev yapım.
bitmiycekmis gibi görünür hep. aslinda bitmez de istenmedigi sürece. küçük versiyonlariyla çesitlenir, döner dolanir durur. bir nevi terapidir bunun üstünde dolanmak, beat kusagi keklerinin yaptigi gibi. menzil belirlememek en güzeli, hatta bir menzilde durup konaklamamak da gerekir. geride biraktigini sandigin hersey mola verdigin zaman sana yetisir. o yüzden hiç durmamali, devam edilmelidir. kaçtigin kendinsindir, ama bi ara farkina varacagin üzere; kendinden kaçtigin an aslinda kendi içine baliklama daldigin andir. sen yola devam edersin ama, bi halt varmis gibi ucunda..
bir bulutsuzluk özlemi albümü
feodal yapi,feodal dusunce ve kosullar altinda yoksul ve ezilmis insanlari annatan bir film.. tarik akan bu filmle sadece yakisikli deil aynı zamanda performans aktoru oldugunuda kanıtlıyor... ayrica filmdeki atin gercekten oldurulmesini hic tasvip etmedim ama ne gelir ki elden film ben dogmadan once cekilmis...
yılmaz güney'in senaryosunu hapishaneden yazdığı, şerif gören tarafından çekilmişbir film. herkes yılmaz güney'i önplana çıkarsa da şerif gören gayet iyi kotarmıştır filmi. zaten sonrasında çektiği kurbağalar filmi de ne denli yektkin bir yönetmen olduğunun sağlamasıdır belki de. bu arada tabi ki yılmaz güney'in senaryosu, konuşmalarda yakaladığı gerçeklik, trajediyi, insan duygularının değişik yönlerini ön plana çıkarabilmesini ve tüm bunları sıkıcı olmayan bir toplumsal eleştiri içinde yapabilmesi çok büyük bir başarıdır. filmin ve filme emeği geçenlerin önünde saygıyla eğilmek gerekir.
uyandım bundan yıllar önce..uyandırıldım... uyandırmadan seni kalktım. yol vardı kapıdan sonra...yola çıktım... o gün bugündür yoldayım. dur durak demeden yürüyorum... yoruldun mu dersen, yorgunluk hissetmiyorum. peki, yol mu çekiyor beni, hayır, ben yol ayrımlarını seviyorum...
(bkz: way)
şahane ilkay akkaya şarkısı..
filmde*karı-kocayı canlandıran şerif sezer'in tarık akan'a söylediği; "sen benim kocamsın aramızda karı-koca hukuğu var, beni bir dinle" mealindeki sözlerini yılmaz güney'i çok sevdiğini söyleyen birileri* anlamış mıdır acep?
icinde asagidaki sarkilari barindiran nilufer akbal albumu. 1. be baby -- 4,54 2. ninnaye -- 4,37 3. can -- 5,02 4. bir of çeksem -- 6,05 5. keçikek bi çaven wek cihan -- 4,14 6. zara -- 5,14 7. sosin -- 4,18 8. ey hawar -- 4,15 9. koçgiri ağıdı ve öyküsü -- 4,10 10. welle te nagirim -- 5,02 11. sergowendi -- 4,31 12. miyone ilam -- 5,11
(bkz: vesile).
(bkz: yine dustuk yollara)
bulutsuzluk özlemi'nin, plak olarak da basılmış albümü...
sözleri özlem tekin, müziği özlem tekin ve ümit kuzer'e ait, ses açmak için ideal bir özlem tekin şarkısı. bir diğeri için (bkz: herkes şanslı doğmuyor) sözlerin güzelliğine de ayrıca dikkatinizi çekmek isterim: bir sis var önümde hiç bilinmeyen bir ses var içimde yolu gösteren bu hayat benim benimse eğer kimse karışmazsa yaşamaya değer daha yol yakınken herşeyi kendine sor kendinden öğren yanlış senin tek hazinen daha yol yakınken kır zincirlerini utansın cümle alem yarın senin tek hazinen daha yol yakınken
(bkz: yolda)
1982 cannes film festivali'nde en iyi film odulunu almis. seyit ali'nin (tarik akan) serefini kurtarmak icun kerhaneye dusmus karisini oldurup oldurmemesi gerektigini dusundugu sahnede arkadasina "aklim bana dusman. hic insanin akli kendisine dusman olur mu?" demesi, gaziantep seyyar saticilarinin kenan evren ve bulent ersoy posterleri satmasi (ki darbeden sonra evren pasa bulent ersoy'un tv'ye cikmasini yasaklamisti) ve hapisten izne cikan mahkumlarin disardayken bile kesinlikle ozgur olamamasi donemin turkiyesini gayet iyi anlatan 3 onemli sahnedir bence. diyaloglar surerken arka plandan surekli gelen kurt ve cakal sesleri, polis sirenleri, aglayan cocuk ciyaklamalari, patlayan silahlar askeri rejimin halihazirdaki genel kaotik ortama yaptigi katkiyi gosterir ve, yapmacikliga ve arabesklige kacmadan, bu durumdan etkilenen yurdum insaninin trajedisini gozler onune serer. mahpuslarin icinde bulundugu hapishane imrali yari acik cezaevidir. burdan cikan mahpuslardan birisi kurdistan'a gider. zurnanin zirt dedigi nokta da burasidir iste. bugun bile herhangi bir filmde kurdistan diye bir yerden bahsedilemezken darbeden hemen sonra yilmaz guney sanati ve kendince hakli oldugu davasi icin bir kumar oynamistir; ve tabi ki kaybetmistir. yillar boyunca film yasaklanmistir turkiye'de. yasagin kalkmasindan sonra da bu sahnelerin cogu turkiye'deki sinemalarda sansurlenmistir. sansurlenmis versiyonda bircok insanin hikayesi yarim kalir ve film anlamsiz bir sekilde biter. sonuc olarak, guney,yol'da, turkiye'nin kendine ozel sorunlarini kullanarak en iyi bildigi sey olan toreleriyle ve devletiyle celisen "cagdas" turk insanini anlatir; ve bu sayede insanoglunu da anlatmis olur. geri kalmislik, cehalet, ezilmislik, bozuk ve aksanli turkce kullanimi guney icin lanet edilesi, assagilanasi, dalga gecilesi eksiklikler degildir. guney'i bircok turk senaristinden, yonetmeninden, aydinindan ayiran nokta da bu samimiyetidir iste.
bir oruç aruoba şiiri; "...neyse—varsın sen; ve ben, elbet bulacağım bir yol—varsa eğer bir yol --ya da benim varsa, bir yol bulma yeteneğim—yetersem buna..."
tekmil haklar alınır. tekmil hürriyetler kısılır. tekmil köşe başları, tekmil kapılar tutulur. gökyüzü tıkılır dört duvar içine. bütün bunlara karşı, dümdüz, apaydınlık kalır seni bana getiren yol. a. kadir
tc. kudüs başkonsolosluğu desteğiyle (!) filistinde düzenlenen türk filmleri festivali bünyesinde ramallahta gösterime giren şerif gören filmi.
"bir çiçek uzanır, kanlı bedenimden kıvrımlarında, kaybolur yalanın şahitler çift, gülen yüzünde kokun uzak, kalmıştı bizlerden nefesler yavaşça artıyor üzerimde sahipler belirsiz zaman yerlerde aaah" sözlerine sahip replikas şarkısı
yurtdisinda en cok taninan türk filmi 1982'de cannes film festivalinde altin palmiye almis film. yonetmeni serif goren'dir ama tum dunyada yilmaz guney'in en iyi filmi olarak biliniyor * film cekilirken hapiste olan yilmaz güney filmin istedigi gibi olabilmesi icin senaryoyu cok ayrintili yazmis. serif goren cezaevine kendisini ziyarete geldiginde, pek cok sahneyi gorus yerinde ona oynamis ve nasil olmasini istedigini uzun uzun anlatmis. isvicre'ye kactiginda yaninda filmin negatiflerini de getirmis ve filmin editi burada tamamlanmis.
özlem tekin kişisinin oz albümünden, kısa ve sarı saçlı olduğu çok da güzel bir klibe sahip, kışkırtıcı lirikleri olan bir şarkı.
kentlerden ve batı yaşam biçiminden çılgın kaçışın simgesel adı (bkz: yolda)
gidesi gelen bünye için tahrik edici kelime..
(bkz: yolda olmak)
"yanlış senin tek hazinen" demiş, takdirimi kazanmış özlem tekin şarkısıdır bu, kült olucak bu bi gün, ya da olsa keşke...(bkz: alkollüyken sözlük kullanmak)
... oruc aruboa'nin "yurume"sinden bir alinti: "yol, iki yer arasi degildir - yer, iki yol arasidir."
sinemada ideolojik görüşlerin yerilmesinin geri plana itilmesi ve bazen sadece oyunculuk,diyaloglardaki derinlik ve senaryonun gidişatındaki o insanı her türlü duygu haline sokabilen çok yönlülüğün ön plana çıkması gerekliliğini ispatlayan bir filmdir kanımca.nitekim özellikle tarık akan'ın ahır sahnesinde karısıyla konuşurkenki gözlerindeki nefret ve karlar arasında karısının ondan af dilediği sahnede gözlerindeki merhamet duygusunu çok az oyuncu tam anlamıyla izleyiciye yansıtabilmektedir.yılmaz güney ise filmde oyunculuk bazında fazla ön plana çıkmak istememiş senaryo kurgusu ve çarpıcı diyaloglarıyla filme damgasını vurmuştur.bazı kimselerin eleştirdiği ideolojik yaklaşımların fazlaca kullanılması ise dönem baskıcı şartları ve yılmaz güney'in hapishane hayatı geçirmesine bağlı olarak bir isyan olarak nitelendirilebilir diye düşünüyorum.
bu filmdeki sahnelerden birinde yer alan, sabuha adli eserin otobusteki uc kucuk cocuk tarafindan seslendirilisi kadar icli ve samimi bir baska bir seslendirmeyi tarihte sadece tek bir kisi gerceklestirmistir*.
türkçe'nin en sıradışı sözcüklerinden biri. tdk türkçe sözlük'te şu bilgileri bulabilirsiniz ki, tanım kısmı açıkça yetersizdir: 1. karada, havada, suda bir yerden bir yere gitmek için aşılan uzaklık, tarik. 2. karada insan veya hayvanların geçmesi için açılan veya kendi kendine oluşmuş, yürümeye uygun yer. 3. genellikle yerleşim alanlarını bağlamak için düzeltilerek açılmış ulaşım şeridi. 4. içinden veya üstünden bir sıvının geçtiği, aktığı yer. 5. yolculuk. 6. gidiş çabukluğu, hız. 7. (mecaz) bir amaca ulaşmak için başvurulması gereken çare, yöntem. 8. davranış, tutum, gidiş veya davranış biçimi: 9. uyulan ilke, sistem, usul, tarz. 10. (mecaz) gaye, uğur, maksat. 11. uzun çizgi. 12. (halk ağzında) kez, defa. atasözü, deyim ve birleşik fiiller (aynı veya bir) (bkz: yola çıkmak); (bkz: yol açmak); (bkz: yola dizilmek); (bkz: yola düzülmek) (düzelmek veya koyulmak); (bkz: yola gelmek); (bkz: yola getirmek); (bkz: yola gitmek); (bkz: yola koyulmak); (bkz: yol almak); (bkz: yol aramak); (bkz: yola revan olmak); (yollara ya da) (bkz: yola düşmek); (bkz: yola vurmak); (bkz: yola yatmak); (bkz: yol bulmak); (bkz: yol çizmek); (bkz: yoldan çevirmek); (bkz: yoldan çıkmak); (bkz: yoldan kalmak); (bkz: yol erkân); (bir yeri) (bkz: yol etmek); (bkz: yol gitmek); (bkz: yol göstermek); (bkz: yol gözlemek); (bkz: yol iz bilmek); (bkz: yol kesmek); (sokaklara) (bkz: yollara dökülmek); (bkz: yollarda kalmak); (bkz: yolları ayrılmak); (bkz: yolları tutmak); (bkz: yol şaşmak); (bkz: yol tepmek); (bkz: yol tutmak); (bkz: yolu açmak); (bkz: yolu almak); (bir yere) (bkz: yolu düşmek); (birinin) (bkz: yoluna bakmak); (bkz: yoluna baş koymak); (bkz: yoluna can vermek) (ya da yoluna canını vermek); (bkz: yoluna çıkmak); (bkz: yolun açık olsun); (bkz: yoluna girmek); (bkz: yoluna koymak); (bkz: yoluna sapmak); (bkz: yolunda gitmek); (bkz: yolundan kalmak); (bkz: yolunu beklemek) ya da (bkz: yolunu gözlemek); (bkz: yolunu bilmek); (bkz: yolunu bulmak); (bkz: yolunu değiştirmek); (bkz: yolunu kaybetmek); (birinin) (bkz: yolunu kesmek); (bkz: yolunu sapıtmak); (bkz: yolunu şaşırmak); (bkz: yolunu tutmak); (bir işin) (bkz: yolunu yapmak); (bkz: yol vermek); (bkz: yol vurmak); (bkz: yol yakınken dönmek); (bkz: yol yapmak); (bkz: yol yürümek) birleşik sözler (bkz: yol ağzı); (bkz: yol ayrımı); (bkz: yol azığı); (bkz: yol bel); (bkz: yol boyu); (bkz: yol erkân); (bkz: yol evladı); (bkz: yolgeçen); (bkz: yol halısı); (bkz: yol haritası); (bkz: yol işareti); (bkz: yolkesen); (bkz: yol kilimi); (bkz: yol parası); (bkz: yolu açık); (bkz: yol uğrağı); (bkz: yol üstü); (bkz: yol yordam); (bkz: yol yorgunu); (bkz: açısal yol); (bkz: altı yol); (bkz: ana yol); (bkz: bir yol); (bkz: çakıl yol); (bkz: çıkar yol) (bkz: doğru yol); (bkz: dört yol); (bkz: dört yol ağzı); (bkz: ekspres yol); (bkz: kaçamak yol); (bkz: köprü yol); (bkz: kötü yol); (bkz: orta yol); (bkz: otoyol); (bkz: stabilize yol); (bkz: tahsisli yol); (bkz: tam yol); (bkz: tek yönlü yol); (bkz: uzun yol sürücüsü); (bkz: uzun yol şoförü); (bkz: yan yol); (bkz: deniz yolu) ulaşımı; (bkz: hava yolu) ulaşımı; (bkz: gözü yolda); (bkz: o yolda); (bkz: kısa yoldan); (bkz: ayakyolu); (bkz: bisiklet yolu); (bkz: boru yolu); (bkz: cin yolu); (bkz: çevre yolu); (bkz: çıkış yolu); (bkz: çözüm yolu); (bkz: dağ yolu); (bkz: demiryolu); (bkz: deniz yolu); (bkz: döl yolu); (bkz: geçim yolu); (bkz: gökyolu); (bkz: hacılaryolu); (bkz: hacıyolu); (bkz: hak yolu); (bkz: kara yolu); (bkz: keçi yolu); (bkz: koşu yolu); (bkz: samanyolu); (bkz: seğirdim yolu); (bkz: ses yolu); (bkz: sıçan yolu); (bkz: sidik yolu); (bkz: su yolu); (bkz: suyolu); (bkz: yargı yolu); (bkz: yaya yolu) ve ayrıca, şu anda aklıma gelen: (bkz: yol arkadaşı); (bkz: aşıklar yolu); (bkz: idrar yolları); (bkz: solunum yolları); (bkz: tren yolu); (bkz: gayrımeşru yollar); (bkz: itiraz yolu); (bkz: yol çizgisi)
"hatırlanmayacak kadar eski zamanlardan beri ansarların bir yol'u izlediklerini söyledi. buna, madan diyordu. halkımın tuttuğu yol, işlerin hangi yolla yapıldığı, her şeyin işleyiş yolu, önümüzdeki yol, yol yordam dediğimizde kastettiğimiz şey: bizim gibi o da yol dediğinde tüm bu anlamları içeriyordu. 'sonra yol"umuzdan çıktık,' dedi. 'kısa bir süre için. artık yine, her zaman yaptığımız şeyi yapıyoruz.'" ursula k le guin, "ansarların mevsimleri", uçuştan uçuşa.
(bkz: bulunduğumuz yol) (bkz: başka yollar)
uzun şehirlerarası yollara asfalt karası gözlerin çöker, sigara daha nikotinli olur sanki, bira daha köpüklü, daha sarışın. kesik kesik beyaz şeritler sana uğramadan geçerler, sabah ayazında "şirketten" çaylar dağıtılır, hiç bir ince belli çay bardağı ellerinin sıcaklığını vermez. pisuvada otobüs şöförüyle karşılaşınca bütün büyüsü bozulur yolun, yine de yarım saat sonra sağ sinyali verir düşeriz umuda, özleme, yeni bir kentin ışıklarına doğru. bir kaç sarsıntıdan sonra yol kenarındaki ağaçlara konsantre olurum. karşı yönden gelen bilmemkaç plakalı araca çarpar düşüncelerim, kalbim arıza yapar, yol kenarına saçılır duygularım, hüzünlerim, aşklarım. daha mutlu uyanırım belki ertesi gün, başka kadınların kollarında, hep seninle, hep tek başıma.. bir gün bir martının kanadına takılır gezerim istanbulu, tepende dönüp dururum, anlam veremezsin, buğulu gözlerinle saçlarını bir rüzgar okşar, karşı kıtadan sana bakarım, umursamazsın. ılık bir haziran sabahı çalarım kapını belki, evde olmazsın.
yol gece vakti süratle katedilen bir rüzgardır. ışıkların bir çizgi olmasıdır. çizgiler dümdüz, bembeyaz bir rota. orda hafif yaşlı, ama giderek yaşlanan bir yüz var. pencereden dışarı bakıp şarap içmeyi seviyor ençok, sonra televizyonun karşısında uyuklamayı. yol nice zahmeti beraberinde getiren-götüren deli aksak umuttur. siyah asfaltta kurulan beyaz hayal, miniminnacık gözlerin dalıp gittiği uzaktır. şarabın yanında eğer karidesde varsa masasında, artık mutlu bir tebessümdür sadece hayat, efkarlı bir sanat müziğinde nakarattan girilen güftede biter dertler. kısaldıkça uzayan sabırsızlıktır yol. elektronik otobüs saatlerinde bitmek bilmeyen dakikalardır. kilometre tabelalarındaki rakamdır nihayi. kapanan gözlerin koltuğunda üzerine usulca örtülen battaniyeyi farketmeden dalar. boynu yana kaydığında aniden uyanıp birden saate bakar, yaklaşmıştır der. nem, şarkı, soğuk, dergi, aydınlık, karanlık, mola, çay, kek belki sohbettir hala yol. ve tükenmeden biter sonunda. sırtınızda çantanızla kapısına kadar gittiğiniz evinizde sizi bekleyen hafif yaşlı, ama giderek yaşlanan bir yüz vardır. sarılıp boynunuzu boynuna dolarsınız. yol götürdüğünü getirmiştir bu seferlik. ama sadece bu seferlik.
çağrışımları edebiyatta kerouc'dan reşat nuri'ye, sinemada lynch'ten yılmaz güneye uzayan, şarkıya şiire konu olan özellikle 20 yüzyılda bir mekan olarak algılanmaya ve tasarlanmaya başlamış... mesele.
(bkz: the road)
''ben yoldan geçmem, yol benden geçer.. bir amacım varsa...'' özdemir asaf yuvarlağın köşeleri
''iyi yol, kötü yol vardır. sen bak! hangi yoldan giden çoksa girme oraya. inandılar.. yolun boşuna saptılar. ya ertesi gün? iyi yol, kötü yol vardır. sen bak! hangi yoldan gidiyorsa çoğunluk, sen de katıl araya. inandılar.. yolun dolusuna saptılar. ya ertesi gün?'' özdemir asaf yuvarlağın köşeleri
(bkz: yolların başlangıcı)
gidilecek yer bilinmediğinde haddinden fazla sürüyormuş gibi gelen zaman aralığı.
asfaltindan midir tasindan midir genisleyip daralan perspektifinden midir bilinmez yururken ,yolculuk yaparken, insani derin dusuncelere itip filozof yapabilen tek yerdir
izledikten sonra insanın türkiyede trende erekte olmaya bile korktuğu film.
ilkay akkaya nın sesinden dinlenecek bir şarkı bahardım soldum uzun yıllar ardında turnalar geçti başımdan sokaklarımdan yollar akıp giderken yıllar geçip giderken yolum,yoldaşım oldu sokaklarda kan vardı ölüm vardı hatıramda kaybolurken genç ömürler zaman sustu beni yol tuttu sustum,kül içinde ateş soldum,gül içinde o düş yolum yoldaşım oldu düşlerin gülüşleri armağan bana kederi armağan bana yolculukların yollar akıp giderken yıllar geçip giderken yolum,yoldaşım oldu duvarlarda suret idim solup giden gülüş gibi düş olurken genç ömürler ateş sustu beni kül tuttu susutum,kül içinde ateş soldum,gül içinde o düş yolum,yoldaşım oldu sustum,külde ateş idim soldum,gülde kızıl idim yolum,yoldaşım oldu
her zaman varmaz, döngü de olabilir.
alt'ın ikinci dönem'den bir sarkısı..kendine bağımlı hale getiren sarkılardan bir örnek daha..o kadar çok sey var ki bu sarkı için söylenebilecek ama hissettirdikleri kelimelere dökülemiyor bir türlü..yada en azından ben başaramadım..sözlerini verelim de tam olsun bakalım. yol biraz daha uzun olsa bu yol sadece bize olsa konuşmadan yürüsek çimlerde, sessizlik olsa güneş hep olduğu yerde kalsa gel, soru sorma bırak aksın kendiliğinden bırak aksın kendiliğinden yol biraz daha uzun olsa bu yol sadece bize olsa... gel, soru sorma.. bırak aksın kendiliğinden bırak aksın kendiliğinden.
bir ibrahim sadri şiiri; gözlerim kapanmadan önce yoldaydım damperli bir kamyon kadar gürültülü ve bir o kadar sabırlı bir menzil başka bir menzile bir kilometre başka bir kilometreye değiyordu kalbimden acılı şarkılar geçiyor sigaramın dumanı akşamla gülüşüyordu yoldaydım kirli beyaz gömleğimin üstünde yağ lekeleri arka dörtlü şoför ismetin hayat hikayeleri bir keskin viraj korkusunda hükmünü yitirmiş bir limon kolanyası ferahlığında kısa ve soğuk ihtiyaç molalarında bir kasaba otogarında zigana geçindinde başım camda sarsılarak uykudaydım öyle dardaydım yoldaydım o türkülerdeki o ağıtlardaki o fırata kaptırılan gelin gelin gibi hoyrattaki o aşılmaz, o varılmaz, o kahbe o yalan sevgili o rüya gibi yoldaydım bir aşka gidecektim gece yarısı bir şehre inecektim ellerim cebimde olacaktı kalbim avuçlarımda üşüyecektim sen belki belki sen cesur turizmin yazıhanesinden apolloma magirus patinaj çekerken hayal meyal görecektin beni orası burası sökülmüş bir valiz elimde yanımda senin için topladığım üzümlerle dolu bir sepet ağzımda bulantıyı geçiren nane şekeri cebimde muavinin ikram ettiği gofret dudağımda yarım bir şarkı yüreğimde sadece hasret sadece cesur sadece menzil sadece cümleten geçmiş olsun ey yolcular yini bekleriz yine gideriz yine severiz birbirimizi geçmiş olsun ey yolcular sizin yolunuzun bittiği noktada bizim yolumuz başlar gidin yatın şimdi ya da buluşun sevdiklerinizle birbirinize öyküler anlatın kaptan uyuyordu deyin acılı şarkılar dinliyordu deyin çok sigara içiyordu gülmüyordu deyin geçmiş olsun ey yolcular hadi gidin hadi siz gidin hadi biz de gidelim ismail bak arkaya yakayım dörtlüleleri havalı bir korna tatlı bir manevra hoşçakal otogar merhaba yollar, levhalar, yamalı asfaltlar merhaba hendekler, dereler, şarampol merhaba rüyalar, ecel merhaba hakkı bulut nane şekeri, kolanya, çokoprens ve diğer herşeyler merhaba yol yoldayız hayırlı yolculuklar hayırlı rüyalar gece kuşları, fren sesi koşarak karşıya geçmeye çalışırken parçalanan sincap fırlayan tekerler devrilen otobüs gazete kağıdıyla örtülen firmam örtülen ömrüm, sermayem, karanlığım o zaman ben uykudaydım dardaydım yoldaydım
barış manço'nun 28 şubat 1995 çıkışlı müsadenizle çocuklar albümünde yer alan (b4), sözü ve müziği kendisine ait olan şarkısı. sözleri şöyledir: uçsuz bucaksız bir yolda yürüyorum tek başıma herkes hakkını helal etsin kalmasın tek bir lokma bu yolda ölmek var, belki de dönmemek ömür bitse bile yol bitmeyecek bazen buz gibi bir pınardan içiyorum kana kana bazen kızgın kumlar üstünde yürüyorum yana yana bu yolda ölmek var, belki de dönmemek ömür bitse bile yol bitmeyecek dünya hancı biz garip yolcu haydi bastır be oğlum allah'a bir can borcumuz var bir tek ona güven, yolun açık olsun baki kalan bu kubbede hoş bir seda biliyorsun bin'in yarısı beşyüz daha ne düşünüyorsun? topraktan geldi insan yine toprağa dönecek iki lokma ekmek için ömür boyu dövüşecek
istanbul'da çıkan bir siyasi dergi.
" ... girdik bu yola aşk ile bile gurbetlik ile bizi salarlar yunus der bunda meydan isteme meydan içinde merdaneler var ..."
aziz nesinin anılarını anlattığı böyle gelmiş böyle gitmez serisinin ilk kitabı.
"hüznün sayısız tonu, bir çok yüzü vardır;çiçekler,kuşlar, rüzgarlar gibi. ben bazı yakın arkadaşlarım aracılığıyla, hüznü, sevgi ve kederi anlatmaya çalıştım;her ne kadar bazıları tarafından anlaşılmaz ve inanılmaz bulunsa da" yılmaz güney
kilometreler geriye akarken günün kızılı asvalta iner, çocukların kahkahaları yorgun bir tebessüme döner ve insan yaşlandıkça küçüldüğünü hissederken yollarda büyür. yol iyidir.
1983 tarihli bir zülfü livaneli albümü.
bitmek bilmeyen, yılan gibi uzayan abaküsteki boncukları sola doğru veya sağa doğru saymak gibi olan.ne tarafa saysan diğer taraftan uzaklaştığın. renkleriyle seni elinde tutan.
türk sinemasının gelmiş geçmiş en cesur filmidir yol. seneler önce çekilmiş olmasına rağmen insan hakları üzerine yapılmış bir başyapıttır ve belki de 12 eylül darbesine karşı söylenmiş en güzel sözlerden biri aynı zamanda. filmde imralı yarı açık cezaevi'nden evlerine gitmek üzere kısıtlı bir süre izinleri olan 5 mahkumun başına gelenler anlatılıyor. her birinin başka bir hikayesi var. ve karakterler üzerinden öylesine güzel mesajlar verilmiş ki bunca sene geçmesine rağmen hala geçerliliğini koruyan gerçekler bunlar. bunun dışında filmde bir sahne vardır ki ; --- spoiler --- tarık akan geneleve düşen karısını öldürmek üzere köyüne gider. kadın* aylardır ahırda saklatılmıştır öldürülmek üzere.. tarık akan tam götürürken karlar arasında donma tehlikesiyle karşı karşıya kalır kadın . o sırada tarık akan yanındaki oğluna donmaması için annesine kemerle vurmasını söyler. çocuk bir taraftan annesine duyduğu nefretle , bir taraftan da annesini kaybetme korkusuyla başlar annesine vurmaya. --- spoiler ---
bir özlem tekin şarkısı olan yol 'un klibi de türk müzik tarihindeki en iyi kliperden bir tanesidir. ve o zamanlar ( ki seneler önce ) mtv 'de mcm 'de direk çalınan tek türk şarkısıydı. öyle world chartta falan da değil.
sanılanın aksine, mucizenin kökünün kuvvet, iktidar ve güçten değil de, aczden geldiğini bilenlere mucizevi olarak açılandır yol. bütün güç ve kuvvetinden müstafi olmayı kabul edenin, sonsuz olasılıklar evreni'ni, sonsuz imkanlar evreni'ne çevirendir. inkarın bitip, imkanın başladığı, teslimiyet kucağında huzurla sallanarak özgürlük ve tabi oluşun eşzamanlılığına biat edilen noktasal uzamdır. nağmesiyle gelen ademin sesine ses, nefesine nefes verilen bir refakat mecrasıdır yol. zaman'ın an**'ının mütemmim sıfatıyla bile telafi edilemeyecek bir cüz değil, bitamam tam ve tamam olduğunu, zamanın tek ve bir andan başkaca bir an olmadığını ifşa eder her adımda ve her adında. edit: sallapati bakınızlar, yalan yanlış bakmayınızlar...
yolcusuz, duraksız, ışıksız olmayandır.
çıkmazları ve açmazlarıyla en bir güzel ödeneğimizdir hayatta. başına çıkar bakarız elimiz bakışlarımıza siper, cebimizdekilere göre gider geliriz ya da dönemeyiz ondan. yolcu ekmekten kırıntılarken. "yol ürür, kervan yürür..."
sinemamızın yüz akı filmlerinden birisidir. türkiye'ye gelen bir çok yabancı sinema adamlarıyla yapılan röportajlara baktığımızda, hepsinin türk sinemasını yol filmiyle tanıyıp bildiğini görürüz. filmin başarısında yılmaz güney'in, dönemin insanlık dışı olan feodal toplum yapısını eleştiren senaryosunun çok büyük payı var. bu tartışılmaz kuşkusuz.ancak; bu filmin yönetmeni şerif görendir. bu sinemasal başarıda en az onun kadar büyük bir payı vardır. oyuncu yönetiminden, kamera açılarına kadar aynı zamanda sinemasal anlamda da büyük filmdir yol.
yol, kendine bir yer bulamamış kişinin özlemidir. oruc aruoba'nın yürüme kitabından...
imdb link http://www.imdb.com/title/tt0084934/ olan film.
(bkz: trip) (bkz: yol gitmek) (bkz: road trip)
en iyi filmler hep buralardan çıkar diyerek lafa gireyim.. altın palmiye ödüllü yılmaz güney * filmi..denilen o ki yılmaz güney sadece senaryosunu yazmakla kalmamış , hapishaneden plan plan nasıl ve neler çekeceğini de şerif gören'e anlatmıştır. bence şerif gören'in yol filmine emeği büyüktür. o dönemin tehlike arz eden antipatik isimlerinden birinin filmini yine o dönemin siyasi koşulları önüne o kadar taş koyarken çekmeyi başarmış olsa da bu film yılmaz güney filmidir. yılmaz güney'i azıcık özümsemiş olan bünyeler çok iyi anlamışlardır bunu zaten ancak acaba bizzat kendisi çekseydi nasıl olurdu diye düşünmeden de geçemiyorum.. filme gelince.. zaten yol filmlerine çılgınlar gibi hayran ve meraklı olan bu paris kişisini daha ismiyle ve konusuyla ele geçiren bu film aynı zamanda zekice ve sembollerle anlatılmış hüzünlü ve gerçekçi senaryosuyla türk sinemasının çıkardığı en kendine özel ve farklı yapımlardan biridir. izledikten sonra mide kanserine lanet ettiren filmdir bir yandan da umut filmini burun farkıyla geçen filmdir... yılmaz güney'i on bininci kez sevmeye nedendir..
costa-gavras'ın missing ile beraber altın palmiye ödülünü alan, türk sinemasının mihenk taşlarından, yurt dışında bir çok kişi tarafından türk sineması adına neredeyse bilinen tek filmdir yol. yılmaz güney'in hapishaneden yönettiği, şerif gören'in büyük emekler verdiği bir türkiye portresidir. --- spoiler --- darbe olmuş asker tüm ülkeyi kontrolüne almıştır. insanlar sürekli aranmaktadır. ve bir mahkum izni sırasında sevgilisini görmeye giderken kimliğini kaybedip göz altına alınır. bir haftam var der, izinim biter durumumu cezaevine sorana kadar. kimse dinlemez. bir başka yerde küçük bir çocuk namus davasına kocasıyla kaçan kardeşini ve kocayı vurur. bir başka yerde karısını öldüremeyen seyit ali onu dağlarda dondurmaya karar verir. bunu bile yapamaz, yaşatmak için karısını, karların arasında uyuya kalmasın diye kırbaçlar, oğluna kırbaçlatır. bir adam ölü kardeşinin ölüsünü alamaz askerlerden. korkar. ve töre kardeşinin karısını onun karısı yaparken o beğendiği kıza sadece bakar. --- spoiler --- bunlar sadece yolun anlattıklarıdır. bir de bu hikayelerin arasına sıkışmış insan portleri vardır ki, daha çocuk yaşta sigara içen çocuklar, namus bekçiliğine soyunmuş insanlar, aramalar, kurşunlar, açlıklar, feodal acımasızlıklar, aşklar... baştan aşağı bu toprakta doğan büyük bir yönetmenin bu topraklara yazdığı destandır. büyük şairimiz nazım hikmet'in memleketimden insan manzaralari neyse türk şiiri ve edebiyatı için yol da türk sinemasında ona karşılık gelir. ve böyle cesur böyle büyük bir yönetmenin değerini bilemeyen bizler yıllar sonra izleyip acıyla bakarız kaybettiklerimize. oyunculukları ise olabildiğine yalın olabildiğine gerçektir. seslendirmelerin bazıları benim kulağımı bir nebze rahatsız etse de böyle bir filmde bunu göz ardı etmek olabildiğine kolay benim için.
özellikle yurt dı$ında müthi$ ilgi gören yılmaz güney/$erif gören filmi. aslında yol müthi$ bir geri kalmı$ ülke portresi çizer. geri kalmı$ ülkelerdeki kadınların bir filmidir bu. bir tarafta töre, namus cinayetleri, toplum baskısı, feodal yapı içerisinde gerilere atılan kadınlar. film müthi$ bir dram barındırsa da bu dramı hiç acıte etmez, varolmayan dı$ında hiç bir $eyi göstermez. yılmaz güney'in müthi$ gözlemin bir sonuçutur bu film. be$ mahkum dı$arı çıktıktan sonra, aslında dı$arı çıkmadığını daha büyük hapishane geldiklerini anlarlar. her taraf askerlerle dolu olan bir hapishane. hiç bir insan rahat hareket edemediği gibi bir çok hakkı elinden alınmı$ insanlar. filmin bütün derdi daha özgür ülke istediği ve bunu büyük bir gerçeklikle müthi$ bir $ekilde beyaz perdeye aktarıyor.
yol arıtır. yol gusül abdestidir. "abdestsiz yola çıkmayın" der cenabet ölmekten korkan eskiler. ama yol tortuları yıka-r ama yine tortuyla...ondandır, yolda bir parça çizilir insan ama, her beyaz çizgi yıka-r belleği, yık-ar belki de kim bilir...zamanın silindiği bir seyahatte zamanın iyileştirmese de yatıştırmasının az şey olmadığı ** ne çeşit bir iz bırakır...zamansız seyahatin izini yol siler, arıtır.
"bizhiçbirşeybilmeyenbirrahimdengeldik, 1)şüphesiz ki bir kısım varettiklerimiz sizin adınıza karar verdiler ve bugün siz buradasınız, sanmayın ki bu yanlarına kalacak. 2)bu koca rastlantıyı evirip çevirip şekle sokmaya çalışanları kızgın ateşlerden nehirler beklemektedir. 3)bil ki, onlar kendilerine bahşedilen dünya hayatını bir takım -izm’lerle yorumlamaya kalktılar ve ansiklopedilerde topladıkları bilgilere inandılar, kör gözleri ziyan olsun. 4)onlar ki bizim yarattıklarımızı görmezden gelip maddeden şehirler kurdular, içlerinde tasarladıkları bir takım eşyalara tapındılar, oysa biz onlara yol bilgisi göndermiştik, onlar bir kazık gibi çakıldılar toprağa, bilin ki biz de onlara büyük kazıklar hazırladık burada. 5)de ki, günlerini boşa geçir, biriktirdiklerini bitir, sakladıklarını çıkar, topladıklarını at, karşımıza bir hiç olarak eksiksiz çık, böyle ki affedileceksin, böyle ki ateşten nehirlerin kıyısında serin oturacaksın, böyle ki bize seni ilk yarattığımız halinde kendini göstereceksin." “antik-a dinler tarihi'nden, bölüm: biz cilayı taşları cilalayın diye göndermedik.”
uğruna tanıdığım sevdiğim her şeyi bırakıp gidebileceğim. onunla yalnız kalmak zorunda olduğum, iki tekerleğin altında hissetmeye mecbur olduğum. en gerçek özlediğim.
bazen deli gibi yagan yagmurda, silecekler ardinda. bazen bi sehirlerarasi otobüste, pek kiymetli pencere kenari koltugun penceresinde. kulakta sevilen melodiler calarken uzanir gider yol. bi yere varir mi varmaz mi bilinmez. bi yere varmak istenir mi hep, aslinda her zaman degil. cünkü bazen sadece kacistir yol. belki de hayati degisken , daha heyecanli yapabilme cabasidir. bazen tek basina bazen bi yoldasla , bazen uzun bazen kisacik mesafelerde gecilir yol. hic görmedigin yerler görmektir bazen yola cikaran seni , bazen de asik oldugun / sevdigin ama ayri kaldigin yer(ler)in/kisi(ler)in özlemi. kimi zamansa yol asla asilamayandir.. kivrilsa da orada. sebep ne olursa olsun, yolun insani mutlu eden bi yani vardir cogu zaman. basladiginiz ve vardiginiz yerlerden ziyade , yol kalir aklinizda. cünkü yol bi yerden bi yere gitmekten daha cok seydir.. yol orayla burasi arasinda uzanan betondan asfalttan daha cok seydir. yol asilmasi gereken mesafelerden daha cok seydir.
seyrettiğim en iyi türk filmi diyebileceğim kasvetli film. türkiye'nin o zaman ve belki de hali hazırdaki en berbat geri kalmış yönlerini gözlerimize sokan (belki hep bunu merak eden, hatta görmeyi bekleyen batılı gözler de hesaba katılmıştır çekilirken), ama kesinlikle gerçekleri anlatan bir eserdir. ikinci defa izlenemeyecek kadar da iç burkar şahsım adına konuşmam gerekirse.
mutsuz insanları anlatan mutsuz bir film. veya mutsuzluktan ziyade bir şekilde kapana kısılmış, bu yüzden bir türlü rahatlayıp ferahlayamayan, tam tersi sürekli gerilen, hapisten izne çıksalar bile kendilerini hapiste hissetmeye devam eden insanları anlatan film. toplumun, ailenin, törelerin, işsizliğin, darbenin, olur olmaz asker kontrollerinin insanları nasıl köşeye sıkıştırdığını; hapisteki boğucu havanın dışarıda da nasıl değişmediğini görmek için izlenmelidir. ve tabii tarık akan için de..
müthiş melodisi ile: http://www.youtube.com/watch?v=gntss2zpaf0
1981 yapımı senaryo ve tüm diyalogların yılmaz güney e ait olduğu kendisi hapisteyken yakın arkadaşı şerif gören tarafından çekilen ağırlıklı olarak bir kadın filmi gibi gözüksede belli başlı sorunların dile getirildiği bir başyapıttır. ele aldığı sorunları tüm çıplaklığıyla gözler önüne sermesiyle tepkileri üzerine çekmiş bir filmdir ki, türk sineması deyince akla ilk gelenlerden biri, belki de ilkidir. 82 yılında cannes film festivalinde altın palmiye ödülüne layık görülmüştür. film yılmaz güney in "hüznün sayısız tonu, bir çok yüzü vardır; çiçekler, kuşlar, rüzgarlar gibi. ben bazı yakın arkadaşlarım aracılığıyla , hüznü, sevgi ve kederi anlatmaya çalıştım; her ne kadar bazıları tarafından anlaşılmaz ve inanılmaz bulunsa da." sözüyle başlar.
ömrü anlatırken kullanılabilecek en uygun metafor malzemesi. kısası var, uzunu var. düzü var engebelisi var. genişi var darı var. bu da çeşitli kombinasyonlar çıkarıyor ortaya; en kötüsü kısa-dar-engebeli olan...
cannes film festivalinde takım elbisesi ve papyonu olmayan yüzlerce yılmaz güney hayranı kürt ve türkün birlikte izlediği film. festival düzenleyicileri bu insanları içeri almadıklarında filmin isviçreli yapımcısı donat keusch, görevlileri filmin makarasını alıp götürmekle tehdit etmiş, festivalde rezillik çıkarmamak adına görevliler kabul etmiş, zaten gösterimi çok dolu olmayan filme insanlar akın etmiş. film bittiğinde ise 15 dakika aralıksız alkışlar... bu 2. dünya ülkesinden çıkan ağıttan jüri üyeleri başta güçlü kadınlar olmak üzere, sidney lumet, gabriel garcia marquez epey etkilenmiş olacak ki büyük ödül costa-gavras'ın missing'i ile yol'a gitmiş. esasında film 12 karakter olarak tasarlanmıştır. bertolucci'nin 1900'ü gibi 5 saatlik bir filmle, tüm türkiye'nin portresi çizilmeyi düşünülmüş fakat hem teknik imkanlar hem de böyle bir öykünün anlatımının ne derece zor olacağı göz önüne alınarak ana karakter sayısı önce 10 sonrasında 6 karaktere kadar düşürülmüştür. yaklaşık 2 saat 15 dakika olarak yapılan ilk kurguyla cannes'a başvurulduğunda, filmin en çok 1 saat 50 dakika olması gerektiği öğrenilmiş ve öyküsü adana'da geçen, mafyatik ilişkilerin başındaki burjuva simgesi, sarhoş mahkum senaryodan çıkarılmıştır. filmin yaklaşık 6.5 saatten oluşan tüm sahneleri 25 yıl sonra filmin kurgucusu tarafından ülkemize getirilmiş, gezici film festivali'nde bazıları oynatılmıştır. --- spoiler --- filme yaş sınırı getirilmesin (zaten her türlü sansürü yemiş, bir de bu eksik kalsın demişler sanırım) diye dahil edilmeyen sahneler arasında seyit ali'nin karda atıyla yol alışı yaklaşık 15 dakika olarak anlatılıyor. at uyuyakalıp donmasın diye seyit ali sürekli kırbaçlıyor ve kemeriyle dövüyor hayvanı. mücadelenin sonunda filmde de olduğu gibi at bayılıyor, seyit ali daha fazla acı çekmesin diye atı vuruyor. bu arada tarık akan'la at arasında önemli bir dostluk geliştiğinden, tarık akan atı vuramamış, onun yerine kıyafetlerini giyen yılmaz güney'in kuzeni tetiği çekmiş. filmde olmayan sahne ise soğuktan elleri donan seyit ali'nin bıçağını çıkarıp, atı karnından ikiye yarıp, ellerini içine sokarak ısınmaya çalıştığı an. böyle söyleyince şok etkisi yaratıyor mu bilmiyorum ama bu sahnenin üstüne salonda bir süreliğine kimse kıpırdayamadı. --- spoiler ---
yapım ortağı cactus film'in sahibine göre şerif gören'in etkisinin sanılandan çok daha düşük olduğu, "a film by yılmaz güney that was directed by şerif gören (şerif gören tarafından yönetilmiş bir yılmaz güney filmi)" şeklinde ifade edilen eser. aradan geçen yirmi küsür seneden sonra bile donat keusch'un şerif gören'in yaptığı işe olan öfkesi ise geçmemiş.
git git bitmeyen birşeydir.ayrımları üzüntü verir.
bu toprakların acısı, pisliği, umutsuzluğu, yorgunluğu, yalnızlığı ve kararsızlığı ancak bu kadar güzel anlatılır dedirtten film. ayrıca ince mizah anlayışıyla bizleri güldürüyor da. --- spoiler --- cezaevinden izinler alınmış, bir dolmuşa doluşulmuş, bursa'ya doğru gidilmektedir. mahkumlardan biri izin kağıdındaki fotoğrafını göstererek - katil gibi çıkmışım baksana şuna. -hakkaten de öyle. ama bizimkiler de kötü, der öbürü. bu arada senin suçun neydi kardeş?, diye merakla sorar. -cinayet... --- spoiler --- edit: bu topraklar diye yazarken de kendimi fazlasıyla nihat genç hissettim.
" yönsüz yol yoktur - yol, ancak, bir yön ve bir yürümeden oluşur: yeni bir yol yeni bir yön demektir. yürünmemiş yol, yol değildir." oruç aruoba'nın yürüme'sinden.
2007 akbank kisa film festivali'nde izlediğim bir kısa film. murat özsoy ve onur yıldırım'ın yönetmenliğini yaptığı film, yaptıklarını hatırlamayan bir grup gencin komik hikâyesini anlatıyor. hiçbir şey anlatmadığı halde bu noksanlığı hissettirmeyen, olumlu bir atmosferle oldukça neşeli diyaloglarla izleyiciye yaklaşan komedi filmi. http://www.yolfilmi.com/ (bkz: ford taunus)
"özgürlük üzerine en üstün bildiri "yol" filmi ile yılmaz güney'den gelmiştir." -oliver stone-
“müziğin içinden yükseldiğini duyduk küf kokusunun. davullar çalıyordu günlerce. {ayak derisinin soğuk taş zeminle kurduğu yakın ilişkiyi karın lapa lapa düşerken ağırlığını taşımaya çabalayan dallara benzettim.} her yağmur yağdığında evleri su bastığından ve kim bilir küf kokusunun dışkılarımızı topladığımız kuyudan gelmediğini anladığımızda, karar verdik, ve gömdük ölülerimizi. sözün keşfi başka bir hikaye, örneğin en yaşlımızın tutup kendini mağaralara vurması, ısrarla resim yapmayı sürdürmesi, ve bu yüzden elleri, kolları sertleşip, kanda yürümeye başlaması, yüzünün ağaç kabuğu rengine dönmesi bundandı, biz onu bulduğumuzda ellemedik, bıraktık öylece. kaldırım taşlarını düz çizgiler halinde döşerken yolların oluştuğunu söyleyen altı yaşında bir kız çocuğuydu, ona ilk tokadı vuransa ben oldum, sonra her yerinden kan gelinceye kadar hırpaladık onu, ve kimse bir daha ‘yol’ lafı etmedi, uzun bir süre. öğütülen taşları, biten kumların yerine koydukça, öğütülen her şeyde olduğu gibi önce bir tepe, sonra bir dağ oluştu şehrin orta yerinde, bunu kepçelerle denize taşıdı kadınlar, sonra sonra, üzerinde ilerledikçe gördük, karşı kıyıyı. sözü keşfetmenin, yol’u yasaklamanın, öğütülenleri denize dökmenin ve ölüleri gömmenin bizi başka bir şehre ulaştıracağını göremedik. görseydik, engel olurduk.” taş günlükleri’nden, “gelişme - bölüm 3”
yol dediğin ayıran değil, birleştirendir çoğu an, insanı kendisine yakınlaştırıp, baktıran. bu sebeple yolda kendini bulur insan, yolculuk aslında içe yapılır.
ilerleyenlerin platformu.
bu başyapıtla ilgili en çok tartışılan konulardan birisi de filmde yönetmen şerif gören 'in payının/etkisinin ne olduğudur. bu ilk bakışta tuhaf gelebilir. zira filmin yönetmeninden bahsediyoruz. doğrudur: yılmaz güney gibi kült bir figürden, çok ayrıntılı bir senaryodan ve güney'in gören'le olan görüşmelerden dolayı daha çok senarist yılmaz güney'e ait bir film olarak karşımıza çıkar yol. ama ben, güney'in büyük etkisine rağmen yol'un başarısında şerif gören'in emeğinin inkar edilemeyeceğini düşünenlerdenim. aslında bu girişi şimdi anlatacağım şey için yaptım. atilla dorsay anlatmıştı. yol'u izlediğinde hem yazılarında hem daha sonraki konuşmalarında filmin bir yılmaz güney filmi olduğunu vurgulamış dorsay. bir gün yine bir yerde yol'un yılmaz güney filmi olduğundan bahsetmiş... sonra evine gitmiş. telefonu çalmış. biraz ertuğrul özkök yazıları gibi olacak ama, evet, telefonu çalmış ve arayan şerif gören'miş. ona aynen şöyle demiş: "seni öldüreceğim!" ardından da telefonu kapatmış. atilla dorsay, o an çok korktuğunu ve bunun hayatı boyunca bir film eleştirisi yüzünden başına gelen en korkutucu/en gergin/en can sıkıcı olay olduğunu söylüyor.
siirlerimde cizdigim o bugulu ve karanlik resimde, her fircada bir halka ekledim yuzumdeki cizgilere firtinali sulara yelken actigim o renksiz mevsimde korsan limanlarda bir parcami biraktim muhtac yureklere. simdi seni soludugum her animin sebebi bu izler; bir bilsen, beni sana kavusturan ne mucizeler gizler seni ararken caldigim her yurek, yuzlestigim her los oda sana dayali merdivende bir basamak, her biri bombos olsada.
yol doğmakla ölüm arasında bir iç mesafesi varla yok arasında olsa olsa bir hiç mesafesi (s.solkun)
bir yol var önümde. uzun. bükük. asfalt. kenarlarında cılız ağaçlar ve sık çalılar. kimseler yok. ayakkabılarımı çıkarıyorum. oynaya oynaya yürümeye başlıyorum yol altımda kıvrak. yol kaygan. ben yılan. ben parlak. başımda kocaman bir kırmızı şapka. şarkı söylüyorum. aşkla ilgili. bel büküp, omuz sallıyorum. sekiyorum. neşe her yanım. aklım hava. asfalt buhar oluyor. ayaklarım yanıyor. toprağa iniyorum. ayaklarımın altı çimen yeşili. sık çalılarda serçeler, renkli kır kuşları.. kuşlar uçuyor ben kuşları takip ediyorum. kanatlarım yok. koşuyorum. kuşlar mısır tarlasına gelmiş. ben de. mısırların gövdeleri halka halka yerleşmiş toprağa. çömeliyorum halkalardan birine. uyuyorum. püskül gölgesinde. rüyamda elimden tutanlar. şarkı söyleyen ışıklar. yumuşak bakışlı su damlaları. uyanıyorum. hala gündüz. mısır yiyorum. ham. sütlü. yaşıyorum. tek başınayım. mutluyum.
yol dadır bütün yolcular oluşun gerektirdiği gibi beklenirsin ey duygu okuyan yol gostereni
kendine ait kuralları yaratan bir kavramdır yol. sadece çıkarsın, gelecek olanları kabul edersin, götürür o da. bazen, sadece kendini bulursun yolda, bazen de bir ba$kasını. yolda$ını gerçek anlamda tanıyabileceğin yerlerdendir yol. hedef olarak dü$ündüğün yerden çok uzaklarda dola$ırken, tamamen belirsizliğe doğru giden bir trende bulursun bir anda kendini, yeni tanıdığın, ama kısacık zaman diliminde güvendiğin o insanlarla. bazen çok $ey kazandırır, çoğunlukla hatta. bazen de, gidenin, gitmek zorunda olanın arkasından, bo$ bir konserve pilaki kutusuna atılan bir tekmedir yol, kızgın güne$ altında. devam eder yine de, sen de edersin. bitmez hiç.
"gidişat nereye, diyor yol'un fikri, asfalt sıcak ve hiç su yok. oysa durak'lar olacağını düşünmüştük, duraklayacak, bir takım şehirler kurup, binlerce yıl nefeslenecektik, sonra yola tekrar çıkılacaktı. tüm bunlar düşünüldü, planlandı, tek bir şey hariç: kadınlar ansızın gidenin ardından ağlamaya başladılar." buzul günlükleri'nden.
yılmaz güney'in epik başyapıtı. bir cezaevi-ülke ve burada mahkum milyonlarca sızılı insan. törecileri, namus bekçileri ve askerleriye "yaşam"ı katledilen erkeklerin, kadınların,çocukların boşluğa ve bir de "sigara"ya tutunarak devam etme çabasının en saf haliyle anlatımı. film seyirciyi öyle yaralar ki; seyirci bir kez daha anlar, en keskin bıçağın "gerçeklik" denilen uçurum olduğunu...
tamamı muhteşem fotoğraf karelerinden oluşan,1981 yılında fransa/isviçre/türkiye ortaklığında çekilmiş, destan gibi, şiir gibi bir film. dün akşam digitürk'te sansürlü bir şekilde oynamıştır. şerif sezer ve tarık akan'ın oyunculukları izleyici can evinden yakalar. kaynak:vikipedi.
dünyaya paraleldir, {uzay-zamanda birbirine paralel olan sonsuza kadar kesişmez}, dünyaya değmez. paralel doğrular {============================================} yol çizgileri'dir.
tokat gibi film iste. bogaza oturan yumru gibi, kalp agrisi gibi. egrisi, dogrusu, zaten azicik olan eksigi gedigi tartisilacak film degil, var olusuyla yeterli. turkiye yari acik cezaevinin en buyuk utanclarinin, en derin sizilarinin cetelesini boyle apacik tutabildigi icin degerli. insanlari oguten feodalite carklarina bu kadar amiyane kufredebilecek kadar acik yurekli. su memleketi gercekten sevenleri kahreden, ne kadar gormezden gelinmeye ugrasilsa da maalesef tam orada duran ikiyuzlu gercekleri hic acimadan ortaya dokebilecek kadar cesur. acilari maddelestirip, yenilip yutulmaz birer lokma gibi onumuze koyan, hic unutulmamalarini hatirlatircasina hep oralarda bir yerlerde varolacak olan film, "yol". oldugu gibi, apacik. basindan sonuna, tum ciplakligiyla, kirik bir memleketin portresi.
bu filmin hikayesi çok güzel. 2009 türkiye'sini anlatır. 1982 yılında çekilmiştir oysaki. bir kaç gün önce töre yüzünden yol ortasında vurulan o genç kızın beyaza kesmiş yüzü. bir yanda yol.. askerin aleni veyahut görünmez baskısı.. diğer tarafta "yol".. ahlaki değerlerimiz. tutuculuğumuz, modernitemiz ya da softalığımız.. "yol" diğer taraftan bakıp bakıp sırıtır bize.. yol yılmaz güney'in gülen yüzüdür aslında; o günden bu güne bir dirhem yol gidemeyişimize.
ne uzakta ne yakında kalabilmiş insanların kendini bulduğu yegane mekan.
karmakarışık bir dünyada çıkışı aradığımız yerdir.
bize ait olmadığından, üzerinde hep bir misafir gibi hissettiğimizdir.
geri dönmekten vazgeçtiğin anda ayaklarının altında belirendir.
yürümeyi öğretendir. yürürsen.
hep birbirine benzeyen; büyük, geniş, uzun şey. bir yeri bulamamamıza neden olan birincil sebep. insanı "geel geel doğru olan beniiim, bana saaap" diye kandıran kötü kalpli büyücü. kaybolma fiilinin var olma sebebi. adamın gözünün içine baka baka "yemin ederim otobüs durağı benim üzerimde!" diyebilen sahtekar. dümdüz yürüyünce her yere varılan dünya istiyoruz. bi de geceyle iyi anlaşır bu.
ruhunu yağmurla kazanır yollar. sevgiliye giderken, kokusunu alınca tekrar gözden düşen iki damla yaş olur bazen. ayrılırken son sarılışta akan yaşlar karşılar sizi yollarda arasıra. yarısını geride bırakırsın kalbinin giderken, bıraktıklarının yaşı düşer aracının camına. kendi gözyaşların buğulandırır gözlerini, silemezsin, acıtır her dokunuşun. uzar yollar önünde, yağmurun çarptığı her an bıraktıkların gelir gözünün önüne. elini ilk tutuşun canlanır buğulu camda, ilk başbaşa kalışınız çizilir buğunun üstüne onun parmak izleriyle. parmakları ipek gibi, dokunur elinizin üstüne. yollar uzar onunla, her damla acı verir asfaltın üstündeki çizgilere de. anlarsın, hayat yollar için de aynı. acılar aynı, tekdüzelik aynı, yalnızlık aynı. kavuşamamak aynı, bitmeyen yollar daha uzağa götürür istediklerini. gelip geçer çigiler sen gittikçe, insanlar girip çıkan hayatına yolun üstünde. sonu yok hiçbir zaman, gittikçe daha ilerisini istersin, doymazsın aşındırmaya çizgileri. yağmur düşer çizgilere, devam edersin yolunda aldırmadan. yağmur yağıyor, hafif bir rüzgar yanında. parçalanıyor yola düşen damlalar.
buradan öteye giden şey. ötedeki. özlemin kat be kat uzattığı, en kısa mesafe.
türkiye'de yapmayı becerebilen müteahhit olmadığına kanaat getirdiğim ulaşımın olmazsa olmazı. hangi şehire giderseniz, yollar berbattır. yahu bu işin doğru düzgün yapılanı yok mudur? illa bozuk, yağmur yağdığında su toplanan, yolun kenarında bekleyenlere su sıçratıp ıslatacak cinstendir. peki bunun sebebi nedir diye düşündüğümde de aklıma gelen iş alan müteahhitin bir şekilde! işi bitirip parasını alıp gitmesidir, zira birilerinin yakınıdırlar. kimse görmez mi bir yerde yeni yapılan yolun bir kaç ay geçmeden bozulduğunu, o işin kötü yapıldığını. sanırım görenlerin bir kere geçtikten sonra nasıl olsa geride kaldı diye bir girişimleri de olmuyor. olan, zamanından önce yıpranan arabalara, yol kenarında ıslanan insanlara, ayakkabıları, pantolonları çamur içinde kalanlara oluyor. bazen diyorum bir dava mı açsam belediyeye ama neye dayandıracağımı bilmiyorum. şimdiye kadar açan var mıdır onu da bilmiyorum. nereden bakarsanız can sıkıcı, katlanmak zorunda olduğumuz, boş verdiğimiz, böyle gelmiş böyle gider düşüncesine kaptırdığımız ve hatta sinir bozucu bir durum.
iki ucu boklu değnek gibi bişey.. yolda kalsan* bi dert, yoldan ciksan* ayri bi dert..
yolcusuna serilendir...
filmin etkileyici olmasının sebebi, hangi devirde izlerseniz izleyin, bu ülkede, filmde anlatılanlar ile her gün karşılabileceğiniz gerçeğidir. filmin arka planında gelişienler ise hiç bir zaman değişmemiştir.
kafama çarpacak kadar yakın tüm alçak tavanlar ve barınma ihtiyacımı karşılayan tüm evler şahidim olsun ki; ben sadece yolun üzerinde ilerlerken kendimi güvende hissediyorum. durduğu zaman devrilen bisiklet gibiyim; ayaklarımın hareket etmediği her gün kendi üzerime çöküyorum. umutsuzluğum ve karamsarlığım kronik değil, sadece duvarların arasındayken başıma geliyor. duvarların birbirine yaklaştığını ve arada ezileceğimi düşünüyorum ama sonu fobi ile biten hiçbir derneğin üyesi değilim. sadece ağaçlarla kaplı dağları ve yağmurdan sonra açan güneşi görmek bile mutlu ediyor. insanlar "iş yapalım, değer üretelim" sikkoluğuna girmeden önce var olan denizi ve ormanları sadece yıllık izinlerde görmek, milyonlarca yıldır evrilen aptallığımızın da en büyük göstergesi. göz göre göre kendimizi hapsettik; işinden nefret eden milyonlar senede iki hafta olan kontörlü özgürlüklerini, geri kalan 50 hafta iple çekiyor. daralıyorum, daralıyorsun, daralıyor. ilerleyecek gücüm varken buraya çakmışlar, yatağa çakılıyken de serbest bırakacaklar. doktorların peşinden, belimde sıcak su torbası ve çökmüş bir suratla koşacağım. biraz daha yaşamak için yalvaracağım önüme gelene. işte daraldığım zamanlar aklıma bunlar geliyorken, ova boyunca uzanan yolların ortasında arabadan inip yavaşa yürürken dünyanın en huzurlu insanı oluyorum. yolun üzerinden çıkan dumana bakıyor ve camlara çarpan yağmur damlalarını silen sileceklerin ritmini bile izliyorum uzun süre. yazdığım tüm yazılarda aynı konunun olması ve bulantım, istediğim şeyler olana kadar, kendimi isyan çıkarmaya ikna edene kadar devam edecek. kendi devrimimi kendim için yapacağım. "denedim olmadı, ben de böyle sikko bir adam oldum" demek istemiyorum 10 sene sonra. çalışıyormuş gibi entry girmek, yaşıyormuş gibi günlere tanık olmak ve kendi hayatımda bile yancı rolünü bıkmadan usanmadan devam ettirmek de bir yere kadar. o son noktaya geliyorum, bu çok açık. yıllık izinlerle, haftanın tek günü dravdan tatillerle dinecek gibi değil öfkem. ben dünyaya değer katmaya ya da misyon yüklenmeye gelmedim. öldükten sonra hatırlanmak ve ideoloji oluşturmak da umrumda değil. ansiklopedilerde bir paragraflık yer tutmak da ölmeden önce yapmak istediğim yüz şeyden birisi değil. sadece bira içip, akşama kadar kitap okuyabileceğim bir hayat için kimi becermem gerekiyor *? oysa yol iyidir, saniyede bir değişir. dünyanın en hızlı güncellenen sitesidir. bitmez, daraltmaz ve uğultu yapmaz. küçük patikalara da bölünür, ana arterlerle de birleşir. kendini yola verdikten sonra, gerisi gelir. http://img38.imageshack.us/…mg38/6978/ontheroad.jpg http://img38.imageshack.us/…mg38/537/ontheroad2.jpg http://img38.imageshack.us/…g38/5357/ontheroad3.jpg
hikmet kıvılcımlı'nın cezaevinde kaleme aldığı ve tkp merkez komitesi'ne yönelik eleştiri, öneri, düşüncelerini içeren politik metin. iki cilt olarak basılmış, tkp içinde kürt sorununu ilk kez dile getiren, tartışan ve çözüm önerisinde bulunan metindir. kıvılcımlı anılarında yol çalışmasından şöyle söz etmektedir: "1930 yılına dek türkiye'de geçirdiğim ilk on yıllık marksist-leninist pratik ve teori savaşına dayanarak, 40 yıl önce "yol" adı altında bir seri yerli orijinal araştırmalar yapmıştım. burada, her biri ayn kitaplar halinde, ideoloji, sosyal gelişim, parti tarihi, strateji planında burjuvazi, proletarya, köylü ve ulus ve taktik problemleri ayrıntı ve eleştirileriyle ele alınıyordu. bunu o zaman içinde bulunduğum santral komite'ye bir tartışma platformu olur umuduyla verdim... üstüste tevkifler, mahkemeler ve en sonunda 1939 donanma davası'nda 'askeri isyana tahrik'ten 15 yıla mahkum edilişim ideolojik tartışma özlemimi kursağımda bıraktı. sezdiğime göre, santral komite'ye sunduğum araştırmalar yok edildi. ve bizim devrimciler, 1920 ve 1930'iarda olduğu gibi 1940'larda ve daha sonraları dahi, tam lenin'in 'primitivizm' adını taktığı, 'mujiğin çakmaklı tüfekle savaşa gitmesi' biçimli 'kafasız işgüzarlık'larına (stalin) kapılıp gittiler." yol çalışmasının ilk cildin girişinde ise "yol" metaforunun neden kullanıldığı ve çalışmanın içeriğinin ne olduğu şöyle anlatılıyor: "yoldaşlar, bir yola düşmüşüz, gidiyoruz. bu proletaryanın devrim yoludur. devrim yolu herşeyden önce siyaset yoludur. ve siyaset yolu marx'ın "büyük rus bilim adamı ve eleştirmeni" saydığı çernişevski'nin sözünü daima doğru çıkarır: "tarih yolu, nevski caddesinin (moskova'daki en büyük caddenin) yaya kaldırımı değildir. tarihin yolu durmaksızm kimi tozlu, kimi çamurlu alanlardan aşar, bataklıklardan, yarlardan ve uçurumlardan geçer. toza boğulmaktan ve ayakkabılarını kirletmekten korkan kişi her türlü sosyal faaliyetten sakınsın." büyük dağ yolu, genel yol hazır. bizden önce geçenler yolu açmışlar. hattâ yolun çevresini elektrikli ampullerle bezemişler. ama biz lambayı yakmadan yürüyoruz. karanlıktan ve kördövüşünden kurtulmak için yolu görmeliyiz. yolu görmek için lambaları yakmalıyız. şimdiye dek göğüslerimizin içinde yanan birer kızıl kor taşıdık. aynı ateşle kafalarımızı, önümüzü ardımızı ve uzak yolları aydınlatan birer fener, yol gösteren birer çıra gibi tutuşturmaya zorunluyuz. evet, yol bütünüyle açıktır. bizden önce gelenler, proletaryanın siyasal mücadele yolunu, en ilkel başlangıcından muzaffer devrime kadar, sosyalizmin kuruluşuna kadar açmış bulunuyorlar. kuşku yok, biz de aynı yoldan yürüyoruz. böyle yürümek tarihin maddeci gereğidir. marx diyor ki: "her ulus başka ulusların okuluna koyulabilir ve koyulmalıdır."7 uluslar için doğru olan bu düstur, o uluslar içindeki ulus için, yani sosyal sınıflar için de doğrudur. sınıfların politik savaşları, siyaset keşif kolları, yani partiler için de doğrudur. marx'ın öz devamı ve ortodoks geliştiricisi de, aynı gerçeği daha açık, daha elle tutulur ve daha somut, daha gelişmiş biçimiyle bir daha tekrarlıyor: "deneyimler gösterdi ki, proletarya devriminin temel bazı sorunlarında bütün ülkeler kaçınılmaz bir biçimde rusya'nın geçtiği yerlerden geçeceklerdir."8 yolumuz marksizm-leninizmdir. bu yolda sosyalizmin birinci aşamasına kadar söylenebilecek olan herşeyin ana hatları genellikle sözden işe geçmiş ve gerçekleşmiş bulunuyor. ancak örgütsüz ve sınıflı bir toplumda insan iradesi bütünüyle sistemleştirici hiçbir etki yapamaz, hiçbir rol oynayamaz: sosyal yapılarda, hele kapitalist düzen gibi geniş yeniden-üretim yapılanmalarında kesin olarak eşitsiz gelişim olur. yani her zaman bir ülke diğer ülkenin tersine ve aleyhine ilerler. bu yüzden, böyle bir üretim tarzından tek bir örnek düşünülemez. her devrim hareketinin mutlak, soyut, apriori bir formüle harfi harfine uyarak açılacağını, yükseleceğini sanmak ancak dogmatizmin dik alasıdır. hele emperyalizm dünya ölçüsünde tek bir ekonomi yaratmıştır. ona karşın binbir karşıt, binbir sosyal eşitsizlikli üstyapı doğurur. böyle bir toplum sisteminde "une fois pour tous", yani değişmek nedir bilmez, basmakalıp devrim örneği olamaz. olur sanmak, medrese kuruntusundan başka bir şey değildir. devrim yolu, gerçekte bir demiryolundan çok hava yoluna benzer. trenin geçtiği yol şaşmaz ve değişmez çelik bir düz çizgidir. demiryolu insan denetimi altında saptanan belirli bir yoldur. her tren şu istasyondan kalkar, diğerine gitmek için -yol insan tarafından değiştirilmedikçe- her zaman santimi santimine ve aynı çizgi üzerinden geçer. uçak için iki şehir arasında ortalama ve belli bir yol bulunur. ancak bu yol bir çelik kalıba dökülmüş değildir. genel olarak, falan enlem ve boylarında şu hızla aşılacaktır. bununla birlikte yol, hava yoludur. rüzgârların biçimi, doğrultusu, hava boşlukları vb. insan tarafından peşin peşin, harfı harfine belirlenip denetlenemez. onun için, aynı yoldan geçen başka başka pilotlar, hattâ aynı pilot, başka başka zamanlara ve durumlara göre, şu kadar yüksekten ya da alçaktan ve bu çabuklukta ya da yavaşlıkta belli manevraları yaparak ya da yapmayarak aşar. bizim yolumuz devrim yolu da böyledir. marksizm-leninizmi ezberlemeyeceğiz, kavrayacağız; boynumuza bir muska gibi asmayacağız, elimizde bir çekiç ve orak gibi, ya da uçağın kanatları ve pervaneleri gibi kullanacağız. bizden önce gelip geçenler yolu açmışlar, doğrultunun ana çiıgilerini kızıl şahıslar (yol gösterici kazıklar) dikerek belirlemişlerdir. işte buradan o görünen yere dek aşağı yukarı falan doğrultuda uçulacaktır. fakat içinde bulunduğumuz sosyal yapının markasına, özelliklerine bakılır. ona göre, şu kadar yukarıdan ya da aşağıdan, bu hızla ve belli biçimlerde yol alınır. her ülkenin öznel ve nesnel özelliklerine bakmaksızın "doğru devrim" diye nara atan solcu ingilizleri, lenin "uzlaşma yok" diyen 1874 komünlerine benzetir ve şu öğüdü verir: "ikinci olarak, burada, her zaman olduğu gibi, amacı, hiç kuşkusuz gerçek sosyalizmin genel ilkelerini, sınıflarla partiler arasındaki ilişkilerde özel olan şeye, sosyalizme doğru nesnel ve özgün evrimin her ülkede özel olan ve incelemek, keşfetmek, önceden sezmek yöntemini bilmenin gerektiği şeye uygulamayı bilmektir."9 sosyalizmin ana ilkelerini her ülkede bulunan sınıf ve parti mücadelelerinin özelliğine uydurmak gerekir. ama daha ilk bakışta görülüyor ve belli oluyor: onu uygulamakla birlikte işin en güç yanı başarılmıştır. tekrar edelim. yol açılmıştır. bize düşen iş şunlardır: 1- yolun neresinde bulunduğumuzu anlamak: bunun için, bizden öncekilerin geçerken bıraktıkları lambalar yakılmalıdır. yaşanmış deneylerin verdikleri dersleri benimseyerek partinin tarihsel konumu belli edilmelidir. 2- bundan sonra geçilecek yolları iyice bilince çıkarmak: bu iş yapılırken iki şeyden yararlanılabilir: a) gelecek olayların sürprizleriyle şaşalamamak için, ona göre önceden bile bile ve daha güçle hazırlanılır. b) bizden önce geçenlerin ister istemez yaptıkları gereksiz zigzaglardan kaçınılır. elden geldiğince en kestirme yoldan en büyük güvenlikle geçilebilir. 3- yolun ve politik yapının özelliklerini elle tutulur hale getirmek: geçenler kendi araçlarıyla, kendi zamanlarında, kendi yerlerinde yol açtılar. bizim özel gücümüz ve araçlarımız nelerdir? şimdiye kadar nasıl yürüyegelmiş ve çarpışadurmuşuz? gelecek zamanın geçmişten farkı nedir? falan yerin bizim yerimize bakarak başkalıkları neresindedir? en azından bütün bunları yapmak koşuluyla, yürünecek yoldan, varılacak konaklardan emin olabiliriz. o zaman doğru yolu buluruz. ve lenin'in deyimiyle -yoldan emin olunca- güçlerimiz yüz katına çıkar ve bütün güçlükler kolaylaşır: "önemli olan, doğru yolu seçmiş olmaktan emin olmaktır. bu güven geldi mi, mucizeler yaratan devrim coşkusunun gücü ve kuvveti yüz kat artar."10 lenin gene hatırlatıyor: varılacak yolu bulmakla, o yoldaki güçlükleri yenmek farklı sorunlardır. doğru yolu seçmek, varolan güçleri yüz kat eder ve tabii bu sayede güçlükler kolaylaşır ama sıfıra inmez. yolu seçtikten sonra devrilecek engellerle boğuşmak oldu bittileşir. "gerçekte herşeyin çarpışmaksızın, dümdüz bir çizgi üstündeymiş gibi yavaşça ve gittikçe yükselir biçimde yürüyeceğini düşünmek tarih üzerine çocukça bir fıkir edinmektir."11 demek, yolun ana çizğilerinin çizilmiş olması, bizi her ülkede geçilecek devrim yolunun özelliklerini arayarak bulma zorunluluğundan nasıl kurtarmazsa, tıpkı öyle, doğru yolu seçmiş olmak da, o yoldaki bütün güçlükleri göz önünde tutmamak demek değildir. "ancak, her kim proletarya için hayatın bütün durum ve koşullarında hazırlop çözüm yollarını önceden veren bir reçete düşünürse, ya da kim devrimci işçi sınıfının politikasında ne güçlüklere, ne de bulanık durumlara rastlanılmayacağını sanırsa, o şarlatandan başka bir şey degildir."12 sonuç: bilimsel sosyalizm bütün dünya sosyalist hareketi için yürünecek yolu formülleştirmiştir. ancak, o formüller olayların diyalektik kaçınılmazlığıyla şematik birer kaneva olurlar. 1- bu kaneva olmaksızın sosyalizm adına hiçbir şey yapılamaz; 2- yalnız o kanevayla ise bir ülkede sosyalizm gerçekleştirilemez. her ülke genel kanevayı işleyerek savaşını biçimlendirecek doğru yolunu bulacaktır. doğru yolu bulmak içinse leninizmin softası değil, militanı olmak şarttır. siyaset yolu savaş yoludur. dövüşen, sosyal sınıf yararlarıdır. partiler politik sınıf savaşının, leninizmdeki deyimle, keşif koludurlar. yalnız bu öncülük, salt gidilecek yolu keşfetmek değildir. bir de ve belki de en önemli olarak da öncülük, gütmek ve devrimi yönetmek anlamına gelir. 1907 yılları sağlı sollu sapmalarla boğuşan lenin, bir ara sanki kendi fraksiyonuna, yani bolşeviklere dönüp siyasette gütmenin, yönetmenin ne olduğunu şöyle haykırıyordu: "politikada gütmek için: 1- "yolu tanımak"; 2- "tereddütü kesmeyi bilmek"... gerekir. tereddütü kesmekse lâfla olmaz. sallantıyı, yalpalamayı durdurmak için şu iki koşul yerine getirilmelidir: 1- tereddüt edenleri ikna etmek; 2- kendi fraksiyonunun ayrı fikirlilerini tepelemek... bu satırların belli başlı bir amacı da lenin'in bu öğüdüne uymaktır; yani: 1- "yolu tanımak"; 2- "tereddütü kesmeyi bilmek"... uğrunda savaşmaktır. yolu nasıl tanıyacağız? tekrar edelim, şunları araştırarak: 1- yolun neresindeyiz? 2- daha nereleri geçeceğiz? 3- nasıl geçtik, nasıl geçeceğiz? yol belli olursa ikirciliğe, tereddüte yer kalmaz. işçi hareketi o özlü ve canlı atılışlardandır ki, yolunu buldu mu dosdoğru yürür. yol ararken rehberimiz yalnız görülen ve bilinen olayları öznel açıklama ve tanımlamayla kalmaz. ondan çok, ana yolu açmış olan yoldaş ve ustalarımızın dedikleriyle karşılaştırmak gerekir. demek, bu araştırmanın denetimcisi sağduyu değildir; yaşanmış benzer deneyimlerin formülleştirilmiş dersleridir. onun için, ara sıra bilinenleri bildirirsek kimse bize kızmasın. yol aramak, bulmak, tutmak uğraşısı üzerine yapılabilecek itirazlara karşı büyük ustamızın kapital'i ilk ortaya atarken yazdığı önsözü anacağız. bu ayarda düşünceler ortaya atma görüntüsü ve düşüncesi aklımızdan geçmez. önsözün son satırlarını ustalarımızın izinde, ustalarımızın diliyle konuşmayı sevdiğimiz için, oldukları gibi analım: "bilimsel eleştiriden gelecek olan her tartıcı düşünme ve tartışma, hoş geldi sefa geldi. hiçbir zaman ayrıcalık ve metelik vermediğim kamuoyu denilen kuruntulu boş inançlar karşısında ise, büyük florentin'in tiryaki sözünü benimser dururum: sen yoluna git de, bırak elâlem söylensin!" metnin tamamına buradan ulaşılabilir: 1. cilt: http://www.onergurcan.org/…et%20kivilcimli/yol.html 2. cilt: http://www.onergurcan.org/…20kivilcimli/yol%202.pdf
"yoldan ulaşandı şehre, şehri de kaybeden, kendini de, bir daha çıkamayan da yolda kaldı, bir fikirdi çünkü yol, taşlar sadece taşlardan ibaret olabilseydi yaşlı da genç kalırdı belki, zaman hiçbir zaman 'zaman' olamadığına göre, kaybedilen bir şey yoktu yolda, kazanılan da." taş günlükleri’nden, “gelişme - bölüm 4"
12 eylül döneminde, çekimleri başlamadan önce cuntanın sansürünü aşabilmek için, midnight express'e cevap vermek, tc hapishanelerinin aslında sanıldığı kadar kötü yerler olmadığını dünyaya izah etmek üzere çekileceği ifade edilmiştir bu filmin. ancak sonradan baskıcı yönetim uyanmış ve filmin çekimine engel olmak adına türlü yollara başvurmuştur.
yol var, yol var: http://fotogaleri.hurriyet.com.tr/…d=8847&p=2&rid=2
metafor olarak kullanacaksanız bi boka benzemez bu kelime çok afedersiniz.. çünkü cılkı çıkarıldı.. ancak, gerçek anlamıyla, görüntü itibariyle.. somut olarak, yol, hakikaten güzel.. yola bakıp dinlenebilen bi insan olarak konuşuyorum..
bayatlamayan film. bunun gibi bayatlamayan bir de gemide var turk sinemasinda. yilmaz guney is acmis basina. 76'da girdigi mapushanede duramiyor, once suru ardindan yol`'u yaziyor. kalkmis agir bir tasin altina elini koymus. bitirecek ya kiminle bitirsin? erden kiral olmadi. saglam govde istiyor; guney mahkum, dalindan tutacak. o zamana kadar 16 film cekmis olan serif goren'e teslim ediliyor senaryo. soyleydi boyleydi derken, sayfalarca yazilabilecek aniya sahip ekip ile nihayetinde cekimler tamamlaniyor. 1981; yilmaz guney firarda. fransa'ya gidiyor. filmin kurgusu orada yeniden yapilacak. kendi filmi olsun istiyor belli ki. elinden gelse doner geri ceker turkiye'ye. oyle adammis yilmaz guney. ovmek icin soylemiyorum. ovmem onu. --- spoiler --- hapishane avlusunda başlıyor film. kader mahkumu mu dersiniz ya da suclu mu ne derseniz diyin; 5 adamin izinde ciktigi hikayeye geciyor. izin kagitlari elde. daha cikar cikmaz kimisi sorun yasiyor. cetin yillar, "askeriye varken bekciyi kim takar?" turkiye'si olmus, uniforma var diye bekciden korkma yillari gecmis. 5 adam da farkli haneye yola cikiyor, yollarda kesisiyor bazen yolculuklari. biri donmeyecek geri, kafaya koymus; yilmaz guney akla geliyor, donmuyor. zaten en kararli, en kuralsiz o cikiyor iclerinde.(!) yilmaz guney yapacagini biliyor bilmesine de kafesteki kus, disaridaki ozgur kus metaforu o zamanlar bu kadar klasiklesmemis mi sinemada? cuk oturmus gerci, kisa kesmis kuscunun hikayesini. uc tane daha anti kahraman var filmde. biri karisinin kardesinin olumune korkusuyla sebep olmus durustlugu ile kaybetme korkusu arasinda sikismis, digerinin karisi herif mapushanedeyken "yoldan cikinca" tore olum kararini vermis, oteki de kendi halinde hayatina devam eden varos model. bu besi bir yerde, turlu turlu badireler atlatiyor, yasayan yasiyor, kacan kaciyor. turkiye'de yasayip bu filmi seyredeceksiniz ve etkilenmeyeceksiniz? bu cok guc. ama film o kadar kutsallastiriliyor ki hicbir eksigi, hatasi elestirilemiyor. hakkinda olumsuz tek kelime edecek olsaniz "ya birak, daha cesur ornegi var mi turkiye'de?" diye karsiniza dikilecekler. ornegin; filmin basinda mahkumlardan birinin disi catlamis oluyordu, agriyordu. dislerin hasati cikmis. ilerleyen dakikalarda seyit ali karakterinde de ayni sorunu goruyoruz. dislere yaklasiyoruz, gayet onceki adaminki gibi. sonra bu adamin karisini goruyoruz, 8 aydir gun yuzu gormemis, yikanmamis dahi. dislerine bakiyoruz, zine karakterini canlandiran serif sezer'in disleri sahane! oyuncularin aksanlarina bakiyoruz; ayni yorenin insani farkli farkli konusuyor. biri diyor "geliyem" oteki "geliyor musun?". zaman zaman birini getirip "hadi sen bu karakteri canlandir." dediklerini hatirliyoruz seyrederken. yol, insanlara hakikaten aslinda cok iyi bildikleri ama gormezden geldikleri farkli paradigmalari gosteriyor. adana, konya, gaziantep ve urfa'ya giden yollardan geciriyor. otobuste, el kadar veletlerin canli konserini, koyde elden kucuk bebelerin cigara tutturmesini, kendi hastaligina derman olan insani, insanlarin daga cikisini, devletin postalini gosteriyor. her seyi gostermek istiyor. hal boyle olunca da 114 dakikalik filmde bir ordan bir burdan gosterelim, haydi bir de turkiye'de kopekler nasil isiyormus onu da araya sikistiralim derken bazen hicbir estetigi olmayan kopuk kopuk cekimleri seyretmek zorunda kaliyoruz. ( ekleme: kopegin isemesinde de tabi ki estetik aci yakalanabilir. asil bahsetmek istedigim, baska estetik olmayan sahneler ve bunlarin devam sorunu. ) bunlari gormezden gelmeye luzum yok ki. oyle ya da boyle; kadin ve erkek iliskileri uzerine yobazligin, torelerin, cocugu gudulemenin, vicdanin muhasebesi zaten yapiliyor yol'da. zaman zaman kara çarşaf altında zaman zaman ise bir kerhane odasında kadının durduğu iki uç nokta, bir erkeğin çelişkileri ile yakınlaşıyor. kadinin da her seye ragmen "kadin", cocugun da "cocuk" oldugu vurgulaniyor. saniyorum uc sahne seyircilerin ortak hafizasinda yer ediniyor; soguktan donan atin olumu (ki nefret ettigim ve yilmaz guney'den nefret ettiren bir sahnedir.), trende sevisme baskini, jandarmanin catisma sonunda traktorle koye cesetleri getirmesi. esasinda su an dusununce soguktan donmamasi icin kirbacla vurulan kadin, trende anne babasi icin aglayan cocuklar, raki masasinda toplum normlari uzerine ahkam kesen sinir bozucu karakter vs bir suru goruntu geliyor ki aklima. ve kanimca tum bunlarla zamanina ve paralel olarak kosullarina gore baski altinda tamamlanan bir film olarak turk sinemasinda bir eksikligi gidermek icin eskimiyor yol. --- spoiler ---
zaman gelip geçer ve biterken, yol sonsuzluk gibi uzanıyor önümde. haziran ayından eylül'ü beklemeye başlamıştım; planlarıma göre işten, kiradan, saçma sapan bir sürü faturadan, gereksiz yükümlülüklerden ve çalışmaya çalışırken geçen sahte bir hayattan kurtulacaktım. sonbahara dair güzel fikirlerim vardı ama eylül gelecek gibi gözükmüyordu. eriyen asfaltların üzerinden işe gelirken şafak saymaya başlamıştım ama dakikalar saat gibi geçiyordu. her adımda yaşlanıyordum ve orta yaşlı birisi gibi giriyordum ofise. gençlik beni terk ediyordu istemediğim bir hayatın her saniyesinde. zamanı geldi, her şeyi bıraktım ve bir eylül sabahı kalktım antalya'ya geldim. aralık'ta askere gitmeme daha üç ay vardı ve tamamen özgürdüm. okulum yoktu hoca göreyim, işim yoktu patron çekeyim. gelmez dediğim eylül ve onun sıcak günleri hızla azaldı, gözümü açtığımda ekimdeydim. bir kahve yaptım kendime ve etrafıma baktım, ekimin ortasında bir gündeydim. zaman da akıyor derken havadaydım ve kayanın tepesinden hızla suya yaklaşıyordum. bunu hakettim ama diye düşünürken, denizin beş metre altında etrafımda su kabarcıkları ve uzakta gümüş gibi parlayan balıklarla birlikte yüzüyordum. bir yolun kenarından sabah akşam yürürken ekimin son günleri yaklaşmıştı ve kadifemsi bir sesten strawberry fields forever dinliyordum. çantamdaki biraları çıkarıp yıldızlara baktığımda ekim bitmişti ve nasıl yaşamam gerektiğini, hayalimdeki hayatın neye benzediğinin siluetini rahatlıkla seçebilmeye başlamıştım. iş hayatı ve mevcut sisteme karşı ettiğim tüm küfürler, beddualar, lanetler tamamen haklıydı. bir şeyi milyonlarca insanın bitmek bilmez bir döngüyle yerine getirmesi onların haklı olduğunu göstermiyormuş. sahte gündemle geçen hayatlar, karamsar haberler, siyasi kavgalar, namus cinayetleri, cehaletle beslenen akıllar, terör ve terörü harlayanlar, kravatlı vekillerin bağırmadan konuşamaması, ay sonu kavramı, bütçe açığı derken mahvolan yaşama deneyimi, bu saydığım şeylerden tamamen bağımsızmış. başka insanların uydurduğu milyon tane kurala boyun eğmeye çalışmak; en yüksek dağa tırmanmaktan daha zor, en uzun yolları yürümekten daha imkansızmış. yolda yürürken ve bir yere varmaktan ziyade kafamdaki binlerce yanlışı silip yerine doğruları yüklerken birçok sonuca vardım. sonuçlar önümde güneş gibi parladıkça yaşamaktan da keyif alır oldum. karamsar bir adamdım, sürekli moral bozar ve şikayet ederdim; şimdi ise aynadaki herifle karşılıklı gülümsemeye başladık. bir sayfasında aylarca takılı kaldığım kitaplar hızla azaldı, izlerim diye biriktirdiğim filmler bitti. günbatışlarına ağıt yakardım betonarmelerde, son üç aydır gittim karşısında dikildim güneşin. yavaşça alçalıp battıktan sonra bile orada kaldım, en parlak yıldızı kendime vezir atadım. tüm kainat benim bir parçam oldu, gözlerimi dört açıp her şeyi beynime yazdım. buna 26 yaşımı geride bırakıp 27'nin içinde hızla ilerlediğim günlerde kavuştuğum için, doğru zamanı beklerken biten ömürlerden birisi olmadığım için, her şey için çok geç olmadan tüm gücümle istediklerimi yapabildiğim için mutluyum. zaman geldi ve geçti, antalya'nın en güzel mevsimi sonbahar da bitti. bugün kış mevsiminin ilk günü ve uzun bir yola çıkmadan önce yaptığım gibi kocaman kupa kahvemle durum değerlendirmesi yapıyorum. bu gece izmir'e giden otobüste pencere kenarındayım, üzerinde impossible yazan sırt çantamı izmir otogarında emanetçiye bırakıp milyon tane kısaltması olan askerlik şubesine elimde zarf ile gideceğim. görebileceğim en kötü muameleye ve anlamsız saatlerce beklemeye hazırım. küçük egocuklar da buyursun gelsin. eğer yarın akşamüstü çıkmayı başarırsam şubeden, hemen kordona inip yuvarlayacağım biraları. alsancak tarafında içmek için muhteşem yerler var, sardunya da pek güzeldir hani. tuborg gold veren kutsal mekan deep'te "bugün benim doğumgünüm" deyip where is my mind dahi çaldırabilirim. eğer yarın izmir'de işlerim biterse ankara'ya doğru giden trenin yine pencere kenarında, belki yemekli vagonunda bir bira bardağıyla yolda olmanın tadını çıkaracağım. trende içmek gözardı edilemeyecek ve kaderine bırakılamayacak kadar mühim bir meseledir. yine bir aralık sabahı erkenden varıp ölümüne üşüdüğüm kente, tam yedi yıl sonra yine günübirlik gidecek olmak şimdiden mutlu ediyor. belki kar bile yağarmış, uğurlu atkım boynumda elim başka bir elin içinde yürürüz ankara'da. adıma ayrılmış bir öpücük varmış ntv söyledi ve en fazla cumaya kadar geçerliymiş bu kampanya. sarhoş makinistler, sonsuz üstgeçitler ve kar lastikleri adına orada olacağım, sadece rızkımın peşindeyim. güzel ve soğuk bir ankara günü bitip akşam yaklaşırken de otogara doğru hareketleneceğim. kızılay'dan aşti'ye giden metronun karanlığa bakan penceresinin kenarında ellerim cebimdeyken, seneler öncesinde olduğu gibi bono "when i look at the world"u söyleyecek. saçlarım uzunken gitmiştim en son, şimdi ise asker tıraşlıyım. otogardan güneye giden bir otobüse atladığımda, gökte uçan kuşlar dahi antalya'ya döndüğümü zannedecek ama yanılacaklar. yolda olmaya inananlar cemaatinin önde gelen bir temsilcisi olarak o gece adana'ya gideceğim. dört günde dört şehir projemin son etabını dedemle rakı içerek tamamlayacağım. askere gitmeden önce şu hayatta en çok sevdiğim insanlardan birisi olan dedemi karargahında, çocukluğumun güzel anılarına ev sahipliği yapan renkli duvarlı yüksek tavanlı evinde ziyaret edeceğim. nenem sürekli dua mırıldanacak sağ salim döneyim diye. herkesle tek tek vedalaşacağım, herkesle fotoğrafım olacak sonrasında bakmak için. yorgun ama mutlu olarak, günler sonra ilk defa yatakta yatacağım cuma gecesi. ardımda bıraktığım binlerce kilometre tatlı bir uyku verecek bana. sabah kahvaltısında adana kebabı yemeyi de özlemiştim zaten, canım ne isterse anında yerine getireceğim. tüm bu basit planlarım yerine gelirse; yani çarşamba izmir'de sınava girip çıkarsam, perşembe ankara'da olup güzel güzel üşürsem ve sarılırsam, cuma günü adana'ya inip dedemlerin evine yürürsem ve nefis bir boğma rakıyla dedemin askerlik anılarını dinlersem, nenemin duaları etrafımı sararsa, haftaya şimdi gibi yolculuk sarhoşluğundan ayılmaya çalışan bir berduş olarak yine bu odada, elimde kahve ile bir şeyler yazıyor olacağım. askerlik sonunda geldi çattı. her şey nasıl başladıysa öyle biter, son günlerimde kafamın içinde ending credits çalarken de tezkere sigarası alır dağıtırım. sonuçta istanbul gibi bir yerden sağ salim çıkabildim, 4 sene devlet yurtlarında kaldım, kendisini genelkurmay başkanı sanan patronlarım oldu, oldukça tuhaf yerlerde vakit geçirdim, iki günde bir gelen faturalara bakıp kara kara düşündüm, ısınmayan eve 200 lira doğalgaz faturası geldiğinde oradaydım, sonsuz bir yalnızlıkla her gün içtiğim vahşi dönemlerim de oldu ve işte şimdi de buradayım. bir şekilde hayatta kaldım, en kötü zamanlar bile dünün tatlı anıları oldu. bir şeyleri başarmış olmanın sağladığı güvenle ve kendimi artık daha iyi tanımamın verdiği avantajla, platform oyunu gibi ilerlediğim hayatta yeni bir etaba girmiş bulunuyorum. milyon tane adam yapıp geliyorsa, benim de yapmamda bir sakınca yok. 1.55 boyunda 50 kilo adam bile 15 ay yapmış gelmiş, tüfek taşımış. ben bu organizmayla yapamazsam kız vermesinler, arkamdan hayırlı laf etmesinler zaten. belediye başkanı her gün anons etsin ismimi, küçük düşürsün beni ilçeye. bu ahval ve şeraitte; soğumuş bir kahvenin son yudumlarından, hemen arkamda duran dağınık bir sırt çantasının gölgesinden, çaprazımda duran askeri zarfın soğukluğundan asker tıraşlı ve sakalsız olarak içtimamı veriyorum. bir süre yollardayım ama entry sayım 1850 olmadığı sürece zinhar teslim olmayacağım. otomatik olarak 2000'e tamamla diye bir seçenek olsa keşke. bir de fotoğraf yükleyeyim, çorba tarifi gibi oldu zaten entry. görüşmek üzere cicikuşlar. http://img218.imageshack.us/img218/7177/rzk.jpg http://img227.imageshack.us/img227/7272/rzk2.jpg http://img194.imageshack.us/img194/9227/rzk3.jpg
(bkz: #17580272)
bazen gökyüzünde görünendir. verir umutsuzluğu, verir olumsuzluğu, ama yine de geçiremez. ilk bira içilen gündüz, bilinmeyen, iksli miksli tekli denklemlerden oluşsa da değer. çok değer. (bkz: http://img519.imageshack.us/…224733773430595963.jpg)
http://gordumduydumyaziyorum.blogspot.com/…yol.html
replikas'ın en duygusal şarkılarından. ne bileyim dinle dinle uzaklara falan dal, soyutlan. üstelik çok güzel de bir bass solosu var içinde. sanırım perdesiz bas gitarla çalınmış. dinle dinle tribe gir kedi gibi. ne güzel. iyi ki varsın replikas!
orta anadolu'da düğün öncesi erkek evi tarafından davet edilme sırasında davet edilen kişi veya kişilere verilen küçük hediye. yokolmuş geleneklerimizden biridir.
iki belirli mekan arasındaki belirsiz mesafe. havadan, sudan, karadan, çeşit üstüne çeşit. birleştirici? hikaye pembeyse eğer genellikle. peki ya gri ise, acemi ressamın paletindeki kir ve pas misali hikaye? zamanı da katar 'sözde' yüküne. yarını, dünden ya da yıllar öncesini bugünden ayıran ne? zaman mı? varlığın umrunda mı zaman, yokluk zaten zamandan soyut. bu yok, şu soyut? nedir yol o zaman. iki belirli mekan arasındaki belirsiz mesafe mi? cümledeki mekanlar bile başka benliklere bürünür şu satırlar akarken. süreçler değişir, başlangıç ve bitiş devingendir, olur ya belki yer değiştirir. yolu anlamlı kılan 'arzu'dur. yol özneden düşer, araçtır. topografyayı kaplayan asfalt, uçaklar. araçtır. öbür uçtakinin arzusu, ulaşmanın, varmanın arzusudur yol. insan kadar naif, sevmek kadar basit, nefes kadar sonludur yol.
(bkz: stairway to heaven) zahmetkeş bir yol. (bkz: highway to hell) hız sınırı yok burada.
tozlu olani var, zifte bulanmisi var. binbirinden birini sec ki gece bir de bununla zaman kaybetme. hazir degilsek, hic cikmayalim istersen? gittigimizde, "yok, buradan gitmeyecektim ben" diyemezsin. yolla flort olur mu hic? bir gideyim, bir gitmeyeyim, bir hizlanayim bir durayim, ayip olmaz mi? yol bunu kaldirir mi? kendini yolun yerine koy. fall from the stars. heybetli binalar. tedirgin bir otobus. susmadan sabuklayan bir adam. yanimda bi de, bi pas versem dadanacak. zor kurtuldum. gokyuzune deginsem, klise diye dover misin beni? ah, nedir bu cektigimiz abi? "kliplerdeki dertli adamlara ozenen adam" olmayalim diye, basimizi yaslayamaz, muzigi dinleyemez olduk yollarda. kafamizi kaldiramaz olduk goge, bakamaz olduk maviye. dizge dizge dizge. irade irade irade. yanki degil ki bu, tekerleme. yollar acilir, kapilar susar. kisiler cekilir. olum degil bu. schopenhauer'in genis kirlarini ariyorum. hani o diyor ya, ancak oyle bir mekanda, istemen susar, varolan ne ise onun saf seyrine dalabilirsin. hayvan yok, bitkinin olmayan eli mahkum suskunluga, nehirler yok caglayacak. ne yapacaksin? kendine bile donmeyeceksin. bakacaksin. o cirpinacak, o o o diye. bir kelimeden uzak durmaya calismak, berbat bir vaziyet yaratabiliyor. hele bir de cok kullanilan bir kelimeyse bu, nereye kacaksin abi? hangi yola gideceksin fenerinle? tecrubeni hangi i$ik isitacak? kelimesiz dusunmek, dusuncenin linguistik oldugunu iddia edenleri kizdiracak kadar fena bir kacamak. kelimesiz dusun. yak hepsini bu kacamakta. yok, dur, hepsini degil. istediklerin seninle kalsin. yak abi gerisini. hem yemek hem de kelime secer olmussun diyorlar? fazla kendine cevirme tuttugun feneri, yolu goremezsin; basit kurallar. koy yolunda hangi ses o duydugun? ne diyor? "sehre cik. in demiyorum yabanci, cik." binalar uzerine uzerine geliyor. yolu degistirmezsen, cemberlerin dolup daire olup seni cevreleyecek. kac tane aklin yolu var? alef sifir mi alef bir mi? sayabilir misin? alef'leri atabilir misin? rica etsem? soguk buralar. seyyah olmak lazim.
murat germen'in 26 mayıs - 19 eylül 2010 tarihleri arasında istanbul modern sanat müzesinde yeralacak sergisi. ¨yol yolda olmayı seven birisiyim; beni özgürleştirdiği, sevdiğiniz bir işi yapıyor olsanız bile günlük hayatın rutininden kopardığı, önyargılarınızı kıracak bilgilere ulaştırdığı, olaylara bakış açınızı “ateş olmayan yerden duman çıkmaz” diyebilecek kadar nesnelleştirebilmenize yardımcı olduğu, küresel bir bakışa sahip olarak egemen kültürlerin dünyaya yaymaya çalıştıkları küresel yaşam biçimine tepki geliştirmenize aracı olduğu, kendi coğrafyanızdaki bitmek bilmeyen kısır didişmelerden uzak tuttuğu için... yol bir süreç ve şahsen son üründen çok, son ürün ortaya çıkana dek içinden geçilen sürece önem veriyorum. varılacak yer kadar, varışa uzanan yol da önemli. yolda yaşanılanlar, edinilen tecrübeler varılan noktadaki hayatınızı şekillendiriyor; dolayısı ile yolu ciddiye almak, yolda sabırlı olmak, yolu sadece bir geçici bir mecra olarak görmemek gerekiyor. şimdiye kadarki yaşamımda beni en çok rahatsız eden konulardan birisi; insanın her daim mevcut konumunu, yaşam biçimini, politik görüşünü, ait olduğu çeşitli grupları bir makam ve tahakküm aracı olarak kullanması oldu. azınlık konumunda olanların bile, haklı bir mücadele sonrasında ellerine güç geçtiklerinde, mağrur ve bağımsız azınlıklar olarak kalmayı tercih etmek yerine, ellerindeki güçle yetinmeyip çoğunluk olmayı arzuladıklarını gördüm sıklıkla; insanların sistemleri yıkmak istemelerinin adeta tek nedeninin kendi sistemlerini inşa etmek olduğunu gördüm hayal kırıklığı ile. neredeyse herkesin var olabilmek için bir gruba bağımlı olmayı ve bu grubu, yanlışlarını görmemezlikten gelerek, yüceltmeyi tercih ettiklerini gözlemledim. insanların her daim taraf olmayı istediklerini, daha zor olan arafta kalmayı beceremediklerini hissettim. bağımsız kalmayı tercih ettiklerinde ise bireylerin asilikle, aksilikle, dik başlılıkla suçlandığını; bağımsızlık isteğinin sanki belli bir gruba saldırı gibi algılandığını tecrübe ettim. sizi bağımsız birey gibi göremeyenlerin ise, verdiğiniz sözlü yazılı beyanlar sonrası sizi her seferinde ya bir gruba ya da diğerine ille de dahil ettiklerini şaşırarak izledim. yolda olmak beni her seferinde bu yükten, sıkıntıdan, cendereden, kategorizasyondan kurtarır; bağımsız hissetmenin en etkin, heyecan verici, keyifli, devingen yoludur yolda olmak… yolun hava, kara, deniz yolları gibi fiziki tezahürlerinin ötesinde, mecazi anlamının da bu sergide belirleyici bir boyutu var. son zamanlarda yaptığım sergilerin çoğunluğunda, işleri estetik ve/veya tipolojik olarak bağlayan bir düzen oldu. bu sergide ise hiç bir fotoğraf birbirine benzemiyor; biri siyah-beyazken öbürü renkli, biri kare formatlıyken diğeri panoramik, biri hiç insan içermezken öteki insan dolu… yaşamanın farklı yolları vardır, işler yoluna konulur, insanları işten çıkarırken ya da geçiş izni verdiğinizde onlara yol verirsiniz, paranız olmadığı zaman yolsuz kalırsınız, birini ikna etmeye çalışırken yol yapar, ikna ettikten sonra da yola getirmiş olursunuz... bunlarla bitmez; istediklerinizi gerçekleştirebilmek üzere kendinize yol çizersiniz, bir şeye öncülük yapmak için yol açarsınız, özlediğiniz birisinin yolunu gözlersiniz, gitmesini istemediğiniz birisini yoldan çevirirsiniz, anlaşamadığınız birisi ile yolları ayırırsınız, birine yardımcı olmak için yol gösterirsiniz... onun da ötesinde; normalin dışında yaşamaya başladığınızda insanlar yoldan çıktığınızı düşünürler, ilerlemek için yol almak gerekir, benzer kaygıları olanlarla yoldaşsınızdır, bir şeyi yapmayı kafaya koyduğunuzda bir yolunu bulursunuz veya o yola baş koyarsınız, pek çok farklı şeyi aynı anda yapıyorsanız sizde her yol vardır, bir soruna çare bulmak için çıkar yol ararsınız, çare yoksa o durum bir çıkmaz yola dönüşür, sorun yok ise işler yolundadır… işte fotoğraflardaki bu farklılık, insanların, hayatın çeşitli dönemlerinde karşılarına çıkan ayrımlarda izledikleri ‘yol’lardaki farklılıklara işaret ediyor. yol bize bulmayı öğretir, ya da bulduğumuzu sandığımızdan kurtulabilmeyi. yola çıkmadıkça bulma, kurtulma şansımız daha az olur; hayatı değiştirebilecek rastlantılar ancak yoldayken karşımıza çıkar. yoldayken bulduklarımızla yola çıkmadan önce yapılan planlar değişebilir, bu yüzden de yol aslında yürürken oluşur. kısacası, yolunu gözlediğiniz çıkar yolu keşfetmenin yollarından biri yola çıkmaktır... yol iki taraf arasındaki araftır; devamlı bir yolda olma hali ve aydınlanma düşlüyorum… ¨
bu konuda duyduğum en sağlam tanım; 'yol gerçekten doğruysa, bütün yanlışlar ona hizmet eder. burak özdemir
umutlar, hayaller, gelecek, uzaklar, sevdiklerimiz... ve onlara ulaşmanın tek yolu: yol. bildiğin... sonra sonra internet falan da çıktı amma? yol. (sanırım ben öyle çok yapamıyorum bu metafor işlerini.)
ayça kirişçioğlu'nun eşiyle yaptığı dünya seyahatini anlattığı kitabı. inkılap kitabevi basmış, 472 sayfa ve bol fotoğraf içeriyor. --- spoiler --- imkanları sayesinde iyi eğitim alıp toplumca iyi kabul edilen işlerde çalışan genç bir çiftin bu ulaşılması zor koşulları bir kenara itip, hayal kurdukları konuda bir şeyler yapmayı seçmesi ile başlıyor. maddi - manevi - fiziksel anlamda ellerini taşın altına koyan bu çiftin gezip gördüklerini ve mücadelelerini kitap boyunca izliyoruz. edebi bir beklenti olmadan okumakta fayda var. ayrıca kitapta daha çok gezip görülen yerlere ilişkin rehberlik benzeri izlenimler yer alıyor. nasılının anlatımı görece yüzeysel. dolayısıyla daha çok, teknesini edinmiş ve aynı rotayı izlemeye niyetlenmiş insanların, uğrayacakları duraklar hakkında bilgi edinip tavsiyeler alması amacına yönelik diyebiliriz. satır aralarındaki diğer unsurlar ise, yolun sonunda içinden çıktıkları eski düzeni cazip bulmayarak yeni bir hayata mantıklı bir geçiş yapmaları, yazarın zaman zaman çocuksu saflıkta olabilen içten ifadeleri, ideal gibi görünen bir karı-koca ilişkisini gözleme imkanı. --- spoiler ---
bir türlü bitmeyen. tek sonu var bunun, o da ölüm.
çok uzak bir yere giden sevgiliye, pablo neruda tarafından okunabilecek en güzel şiir; yol: bir gün bile uzak olma gün uzun gün uzun anlatamayacağım kadar trenler bir yerlerde uyuduğunda insanlar garlarda nasıl beklerse, öyle beklerim seni bir saat bile gitme gidersen uykusuzluk damla damla birikir o saatte ve bir evi arayan bütün duman yitik yüreğimi öldürmeye gelir belki de kırılmasın kumun üstünde görüntün göz kapakların bensiz uçmasın bir dakika bile gitme sevdiğim bir an bile uzaklaşsan dünyayı dolaşırım yalvarmak için sana ya dön ya da bırak öleyim diye!..
"sonsuzdur yol, ne kısaltılacak ne de eklenecek bir şey vardır, ama yine de herkes kendi çocuksu arşınını tutar yolun üstünde. "gerçekten de bu bir arşınlık yolu gitmen gerek, bu sana hatırlatılacak." *
kendisi bir arageçiş aracı değil bir mekandır. kendi koşulları ve içinde yaşanan hayatlar vardır. (bkz: hayat)
replikas'ın şarkısından bahis ile; güneyde bir şehirde kış günü yağmadığını sandığın yağmur, fırtınaya sebep verir. deniz dalgaları sana kocaman kucak açar; her biri vururken kayalara, senin göğsünde parçalanır. işte o günlerden birinde kafasında bu şarkıyla koşan bir adam vardır, kayalardan bir bir atlayıp da kuma saplanan. ne şimşek çakması aydınlatır, ne de gök gürlemesi keser sesi. hiçbiri bu kadar etkili değildir, bu şarkı kadar.
mercan dede'nin güzel bir yazısıdır.. yalnız değilsin... bazen yalnızlık duygusu, muazzam karmaşık bir kaosun içinde kaybolmuşluk hali, taştan bir duvar gibi hayatında belirir, ve bununla birlikte gelen yalnızlık..uyanmak istediğin bir kabustan uyanamama korkusu kabusun kendisinden daha da korkunç bir hale gelebilir,yine de yalnız değilsin,senin gibi hisseden daha birçok insan var...karanlığın içinde göz gözü görmüyor,görmenin birçok farklı yöntemi var,ışıkları söndür ki karanlığı göresin.içine sıkışıp her an nefesinle birlikte daha da daralan ve çıkışı göremediğin bir çemberi kırabilirsin,ilk kırman gereken, bunu başaramayacağın duygusu. değişim ve tekamülün iki yoldan olacak; ancak karmakarışık ve felsefi, içi boşaltılmış laflardan ibaret değil bu değişim , kendin deneyebilirsin, kendi tecrüben sana aradığın cevabı verecektir.ilk adım seninle ilgili; sadece seninle, başka hiçbir şey ya da kimseyle ilgili değil,kendin dışında istediğin kadar bahane bulup üretebilirsin, ama gelecegin nokta eninde sonunda kendin olacak, ta ki kendi hayatının sorumluluğunu üstlenene kadar. sevgili dostum şimdi kendini anlama, tanıma, sevme ve sarılma zamanı.sana ait olmayan tüm etiketleri yavaş yavaş çıkartıp atma, yerine kendi seçtiğin,ruh bedenine uyan kıyafetleri seçme süreci,hayatından korkuyu söküp atmak, yerine "sevgiyi" koyma mevsimi. hayatin hep almak, kazanmak, başarmak ve yarışmak üzere kurgulanıp doğduğun andan itibaren sana bu haliyle öğretildi,sonuclarini sadece kendi hayatinda değil etrafindaki herkeste görüyorsun,gerçek bir kişisel, çevresel ve ruhani bir yıkım ve yokoluş. bu programın "silinme" zamanı,yavaş yavaş başlayacaksın.üzerindeki uyku, uyuşukluk ve çaresizlik halinden kurtulman uzun zaman almayacak ama zorlu bir savaşın başında olduğuna emin olabilirsin, hazır olmak zorundasın.kendini görmen için aynaya bakman gerekli,hayatının merkezinde hep sen vardın, kendini görmek için kendinin dışına çıkman gerekli,ilk adım; kendini hayatının merkezinden çıkartıp yerine senin için anlamı ve yeri önemli,sonuçlarından hiçbir şekilde kişisel bir çıkar beklentin olmayacak, şefkat ve sevgi kökenli başka bir amacı hayatının merkezine yerleştirmek,bunun ne olacağını kimse söyleyemez,bakabileceğin yerlerin başında, senden daha fazla yardıma ihtiyacı olan varlıklar durur;"varlık" var olandır, canlısı cansızı yoktur..var olan herşey canlıdır.fakir insanlar, hastalar ve çocuklar,çaresiz kalmışlar, dışlanmışlar; kısaca tutunamayanlar,kimsesi olmayanlar.. kimsesiz hissedenler,bizden milyonlarca yıl evvel bu dünyada var olan hayvanlar, bitkiler inanılmaz bir hızla katledip yok edilmiş birçoğunun nesli tükenmiş varlıklar... bugün etrafında gördüğün tüm canlılar, hepsi, duyduğun duymadığın tüm canlılar,yaratılışdan bu yana var olmuş tüm canlı türlerinin %1'inden daha az .ve bu geri kalan %1'in içinde yer alan canlılar çaresizlik içinde bu tüketim çılgınlığının içinde yok oluyorlar,bu yazıyı okumaya başladığın andan bu cümleye kadar geçen zamanda en az 2 canlı türü yok oldu.iki canlı değil iki canlı türü.. her varlık yaradılışın aynasıdır, onların aynasından yaratılışın muazzam resmini görürsün,kaybolan her ayna, yaradılış resminin asla içi doldurulamayacak kara boşluklarıdır;en sevdiğin yapboz resminin kaybolan parçaları gibi. hayatının merkezine, sonucundan kendin için bir çıkar elde etmeyeceğini,fikrinden dahi kalbini ısındıran bir amaç koy,kendini kibarca kenara çek..ne kadar az alışveriş, kavga gürültü, maaş, kira,kazanma kaybetme sürecinden kendini uzak tutarsan,kendine o kadar daha yaklaşacaksın,ne kadar cebindeki bir ekmek parasının yarısını cebinde hiç parası olmayan aç birine verdiğinde o kadar zenginleşeceksin. içinde yaşadığın kâbus seni ne öldürmek, ne de mutlu etmek üzerine kurulu,senin etinle kemiğinle, enerjinle beslendiği için seni yaşatmak zorunda,yaratılan tüm aldatmacaların, ilüzyonların sebebi bu...seni öldürmeyecek, mutlu da etmeyecek, süründürecek sadece... ta ki artık sistemin işine yaramaz hale gelene kadar,sonra seni gözünün yaşına bakmadan çöpe atacak... bu kabusun vardığı yol ayrımındasın, iki yol var önünde; kabusunu gerçek kabul edip oradaki yerini almaya çalışmak.. bunun yolu yordamı kuralı belli, ne pahasına olursa olsun sürekli kendin için almaya, mümkün olan en üst düzeyde "güç" e sahip olmaya calismak, serbest rekabet piyasası, hersey serbest ! elleri arkasından , gözleri önünden bağlanmış bir halde çıkarıldığın arenada en vahşi aslanlara karşı savaşmak zorundasın, çünkü herkes serbest, adalet kavramı bu sistemde sadece bir isimden ibaret. her sabah yüz binlerce insanin egzos dumanlari arasinda sıcacık yataklarindan kalkıp,robotlar gibi anlamsız binalara girip anlamsız işlerde calısıp, akşam aynı şeyi bu sefer diğer yöne doğru tekrar ettiğini seyretmen yeterli,ne için, bu köleligin karşısında aldıkları para sadece iki lokma ekmeğe yetecek kadar,yani olmelerini engelleycek kadar... yine de milyonlar nasıl katılıyorlar bu orduya çaresizce ve mutsuzlukla... ikinci yol, kendini bu kabustan uyandırmak. "uyanıklık hali" birkaç muazzam ruh dışında kalıcı bir hal değil. nasıl köleliğine layık olmak, patronların tarafından başının okşanması, hayatına karşılık iki kuruş almak için her sabah saatini kurup, en huzurlu uykudan uyanıp hapishanene uygun adımla kendini kendi ellerine koyuyorsan, uyanmak ve sürekli uyanık kalabilmek için gerekli olan disiplini edinmek zorundasın.tüm dinler özlerinde gün içinde tekrarı istenilen ibadetler ile özünde bu çalar saat işlevini görmeyi hedeflemişlerdi. ta ki içleri korku ve nefret, kişisel çıkar ve sevgisizlikle dolana kadar. kendine ait ibadeti ( çalar saati ) kurmak zorundasın , hangi ses seni en muazzam enerji ile uyandırıyorsa onu seç.. bunu ancak sen bilebilir ve seçebilirsin... seni bu kabusun içine hapseden ve güçsüz kılan herşeyden arınmaya başladığında,özgürlük beraberinde özgüven ve kendine olan sevgini yeniden yeşertecek,çünkü artık kendine ait bir amacın , yolun, hedefin var,tarikat yol demek,bu kadar basit bu kadar net.. aşk ticareti yapan, derviş alıp satan kimseyle bir işin yok.kendinden başka bir yere çevirme başını. her insan başlı başına bir dünya, bir alem,her derdin reçetesi, her yaranın merhemi farklı,herkese uyan reçete bil ki sahte...kendi reçeteni kendin yazacaksın,çünkü kendi hastalığını, mutsuzluğunu, yaranı, senden daha iyi bilen kimse yok.ola ki uyanmak isteği ile doktor ararsan,sana yazılacak depresyon ilaçları, seni kabusundan uyandırmak için değil,tersine kabusunun içinde "uyuşturup" elinde avucunda kalan en son enerjine kadar seni sömürmek için tasarlanmıştır.bu sistemden bir derman bekleme,"derdi" yaratan ve uygulayan bir sistemin "dermanına" nasıl inanırsın?sistemin tek amacı vardır, bir tek amacı,kendi varlığını ne pahasına olursa olsun sürdürebilmek... sana doğduğun andan itibaren enjekte edilen tüm uyuşturuculardan kurtulmak zorundasın,sakın ola ki kendini sokakta, yada sağda solda gördüğün uyuşturucu bağımlılarından farklı sanma,hiçbir farkın yok, sadece tek bir farklılık olabilir, uyuşturucu tercihin... kiminin ki kimyasal maddeler olabilir, kiminin alkol,kiminin şan şöhret, kiminin seks, kiminin ilişki, kiminin kılık kıyafet, kiminin kavga dövüş,bunların hepsi aynı merkezden gelir,aynı amaca hizmet eder; seni uyanmaktan alıkoymak, sürüler halinde uyurken aynen matrisde olduğu gibi enerjini kullanıp kendi varlığını sürdürmek... arinmaya var olan, en ölümcül uyuşturucudan başlayabilirsin,televizyon.bugünün dünyasındaki hiçbir uyuşturucu böylesine zehirli, böylesini ruhunu öldüren,yaşama sevinci ve sevgini, bayağılık ve reklam tuzakları ile elinden alan, hem de evinin baş köşesine kendisini senin ellerinle koydurtacak kadar uzerinde hükmü olan televizyon kadar seni köleleştirmez. evine enerjin tükenmiş, meslek ve iş adına senden alınmış halde girdiğinde, geri kalan ne varsa senden bunu da alan, sokakta ola ki sana satamadığı mal ve tüketim ideolojisinin tüm çöplerini hala sana satmak icin en renkli programlar kullanan televizyon. globalleşme sürecini, planının bir parçası olarak ışık hızı ile gerçekleştiren "tüketim" merkezli bir dünyada,kendin olma yolunda vereceğin savaş için hazırlanmak üzere kendine,sadece sana ait olan, özgürce ve korkusuz nefes alacağın bir mini dünya yaratmak zorundasın. seni uyandıracak çalar saatlerini burada saklayacaksın,belki başkaları için çok özel uyandırma sistemlerinin kurulduğu bir sevgi atölyesi olacak burası. sadece senin seçtiğin resimlerin, müziklerin, yazıların, renklerin olduğu bir mini dünya,kim olursan ol, nerde yaşarsan yaşa bunu başarabilirsin. bir odan dahi yoksa bunu ruhunda, gözlerini kapattığında sadece senin var olabileceğin kalbinin dünyasında dahi yapabilirsin, bir odan varsa, hemen bir bak o odaya,senin seçimin dışında konulmuş her ne varsa sana ait değildir,duvarına istediğin resimleri koy, görmek hatırlamaktır, florasan ışıklar gözünü acıtıyorsa iki mum yakabilirsin,ışığı söndürünce karanlığı görebilirsin, karanlık ışığı kaplamaz, ışığı hiçbir şey kaplamaz,karanlık; eğer bakmayı bilirsen, kalbindeki muazzam gönül sinemanda sana gerçek benliğini göstermek için susan ışıktır. seni yaşama sevinci ile dolduran sesler her ne ise odanı o seslerle doldur, bu sesin ne olduğu asla önemli değil, kalbinde hoşgörü, sevgi ve şefkat duygusunu uyandıran ve seni güzelliğe sevkeden her ses senin ezanındır. odanda mutlaka sana yoldaş, sırdaş olabilmeye aday kitapların olsun, senin seçtiğin, okurken sana nasihat veren, ders anlatan , tepeden bakan değil sanki en yakın dostundan aldığın bir mektubun içtenliği ve coşkusu ile yazılmış kitapların olsun,her sayfasında kalbinin yaşama enerjisi ile dolduğu kitaplar.. egzoz kokusundan kararmış olan ruhunu odanın içindeki bir tütsü ile, bir saksı fesleğen ile, bir demet çiçek ile aydınlatabilirsin, kararlı adımla başlanan yolda aceleye yer yok , inançla atılan ağır ve sağlam adımlar bir insani hedefine en hızlı ulaştıran adımlardır. yarattığın bu küçük bahçe içinde yeşermeye, yavaş yavaş seni ve hayatını kaplamaya başladığında,dışındaki kabusun eriyip yok olmaya başladığını göreceksin.. çünkü dışındaki kabus sen görmeyi seçtiğin için var,uyanmamak tembelliğini seçtigin için var.sabırlı olman, sadece sevgisiz olduğun kavramlar için gereklidir,aşkın olduğu yerde sabra gerek kalmaz, çünkü yaşadığın süreç zaten senin hayatinin güneşidir, ayrılmak istemezsin. tüm bunlar; senin üzerine düsen sorumluluklar, görevlerdir,bir şekilde bu yazıyı okuyorsan, bir şekilde hayatından mutlu değilsen, ya da hayatını daha iyiye güzele götürmek azmindeysen, bir şekilde kabustan uyanmak istediğini söylüyorsan,daha fazla konuşmana gerek yoktur..şimdi susma ve nefes almaya başlama zamanıdır.farkındaysan; okuduklarının hepsi, önüne sunulan tercihler her kim olursan ol, her nerde olursan ol yapabileceğini bildiğin şeylerdir, burası bahanelerinin tükendiği noktadır, bundan sonrası seçimindir.. yalnız değilsin, ama "kendin olma yoluna" yalnızlığı göze alarak çıkman gerekli,eğer bu adımı, yarım ağızla, inançsızca değil, tüm kalbinle ,sevginle ve güzelliğinle atarsan,( çünkü sana söylememiş olsa da, aslında kendine özgü, eşi ve benzeri olmayan çok güzel bir insansın, güzel olmak için bir şey yapman gerekli değil, sadece kendini keşfetmen, sevmen, ve saygıyla önünde eğilmen yeterlidir) göreceksin ki yalnız değilsin,attığın her bir samimi adımın karşılığında sevgi, muhabbet ve güzellik kaynağının sana koşarak geldiğini,en daraldığın anda görünmez ellerin kalbinin kapısını güneşin aydınlığına açtığını,en yalnız anında, ruhunu tüm alemin bir’liği ile dolduracagin tekrar göreceksin.... her zaman olduğu gibi; seçim senin ellerinde,şu anda gözlerinle okuduklarını ya midene indirip asitlerle eriteceksin,ya kalbine gönderip şefkatle yeşerteceksin. "her neye inanıyorsan, sadece bilge adam söyledi diye inanma,eskiden beri hep böyle söylenmiş diye inanma başkaları inanıyor diye inanma,kendin gözlemle, kendin tecrübe et,ondan sonra inan... " bu okuduğundan başlayabilirsin uygulamaya, yazdıklarıma sakın inanma.. kendin gözlemle, tecrübe et ondan sonra inan. olabilecek en kötü şey, kabusundan uzak kaldığın birkaç gündür,diğer tarafta kendi cennetine açılan bir kapının haritası belki şu anda önünde duruyor olabilir,tüm bunları, düşün, deneyimle, yaşa.. tecrüben sana bir sonraki adımı; fırtınanın ardından gelen muazzam bir seher vaktinin ilk ışıkları ile birlikte gösterecektir.. mercan dede (07.04.2010)
"uzak doğulu bir bilge gibi elinde sopası gidenin ardından hatırlatıyor, unutma, dünya dönüyor, sen de bir gün geri döneceksin buralara. yol duygusu, yol döngüsü, yol bilinci, yol yasaları derken katı hallerinin dışında içinde yatan otostopçu (oros..!) seni yola cagırmaya devam edecek. yeni yollar yapıldı, yapılıyor ama senin için değil, sen eskisin, sen artık kendi izlerini takip edeceksin." b.s.ang [sa / tx] “those dutiful dogtrots down airport corridors while gnawing at a dunkin' donuts cruller, those hotel rooms where the tv remote waits by the bed like a suicide pistol…” [john updike ‘on the road’]
- bu aylık kotanızı doldurdunuz, ancak eylülde yeniden yola çıkabilirsiniz. - kardeşim parasıyla değil mi? benim izmir'e gitmem lazım. acil! küçük ilçede şubesi bulunan tüm otobüs şirketlerinin kapısına eşgalim asılmıştı ve "günün birinde tekrar yola çıkmak için buraya gelirse, ona sakın bilet satmayın" yazıyordu. bir şubeden çıkıp diğerine girdim, adam ben daha bankoya yanaşmadan kaşlarını yukarıya kaldırdı. sinirlenmeye başlamıştım, benim bu gece izmir'de, yarın ise karaburun'da olmam ve fotoğraf çekmem gerekiyordu. evde yapacak hiçbir şey kalmadığından her öğün isyan çıkarıyordum. tuborg'tan haber beklerken ve bu haber bir türlü gelmek bilmezken o kadar geriliyordum ki, aklımı yola sermek ve gelecek endişelerimi evde bırakmaktan başka hiçbir seçenek cazip gelmiyordu. yoldayken duyduğum huzuru kendi evimde bulamıyordum, kolonlar ve kirişlerden oluşan çerçeve sistem elimi kolumu bağlıyordu. evdeyken, bol şortumun içinde şuurumu kaybediyor ve basit hareketleri bile yapamıyordum. yolda olmadığım takdirde her gün bir parçam ölüyordu. - bakın beyefendi, geçen hafta şimdi gibi antakya'daydınız ve ankara'ya gitmek için başka bir evden çıkmıştınız. ondan sonraki gün ankara'daydınız ve antalya'ya gitmek için yine başka bir evden çıkmıştınız. geçen ay izmir'e zaten gittiniz, "hazır gitmişken" huyunuz yüzünden egenin yarısını da aradan çıkarttınız. lütfen artık, içişleri bakanlığı hakkınızda soruşturma başlatmak üzere. bu adamın parası yok, nasıl bu kadar gezebiliyor diye. bizi de bu suça alet etmeyin. atmış sene önce birkaç dolarla tüm amerika'yı alt üst eden jack kerouac'ın hayaleti hemen yanımdaydı ve bez bir sırt çantasını ayaklarının dibine koymuştu. ayakkabıları toz içindeydi, kadim dostu dean moriarty de hemen kaldırımın birisine çökmüş eski bir kovboy şarkısı söylüyordu. o kadar güzel gözüküyorlardı ki, yanlış zamanda ve yanlış ülkede doğduğuma bir kez daha üzüldüm. beatnik olamamıştım ve ülkemde yolculuk yapmak gerçekten iyi para istiyordu. her şeyden önemlisi, insanı çalışmak ve bir yerde daralmak zorunda bırakan muhteşem bir sistemimiz olduğundan yolda olmanın bedeli epey büyük oluyordu. yoldayken sigortam yatmıyordu, maaşım olmuyordu, müdürüm yahut şefim de pek gözükmüyordu. yoldayken hangi günün olduğunu pek umursamıyordum, öğlen yemeğimi 12:30-13:30 arasına sıkıştırmak zorunda kalmıyordum, asansörde gördüklerime sahte bir yüzle gülmüyordum. yoldayken sadece kendim oluyordum ve bunun için kimseye hesap vermek zorunda değildim. bazen dağlar lacivert gözükürken, yol bembeyaz ilerliyordu; bazen her taraf sarıyken koyu asfalt lacivert bir yılan gibi önümde seriliyordu. kontrastlarla mutlu oluyordum, bir sonraki virajı beklemeyi ve insanların bir ömür boyu yaşadığı yerlerden bir anda geçmeyi seviyordum. fakat bunun bedeli vardı, kıtayı birkaç dolarla geçmek eskilerde kalmıştı. çalışmayan bir adam için yolda olmak biraz pahalıydı ve bu ne yazık ki gezmek ve hayatı ilk elden tanımaktan başka hiçbir amacı olmayan 27 yaşımın en büyük sorunuydu. bir yerde daralmadan para kazanmanın yolunu bulduğum an ikinci hayatım başlayacaktı, sigortamın nereye yatacağını bile umursamayacaktım. isterse, likya kentlerinin herhangi birisinde benimle çadırda bile yatabilirdi. yolda olmam lazımdı ve bir an önce bunu hayat tarzı haline getirip kendimi zenginleştirmeliydim. insanlar 17 yaşında tekneyle dünya turuna çıkarken, ben bir şehirden diğerine bile kolayca gidemiyordum. bir şeyleri yanlış yapıyordum ve bu hatanın büyük kısmı bana aitti. jack, "tamam sakin ol, bir çaresine bakacağız" dedi. şubeden çıkıp eve geldik, izmir'e gitmem için sağlam bir gerekçe bulmalıydım ve bu bir an önce olmalıydı. iki buçukta bir otobüs vardı, bu gece izmir'de olabilirdim fakat bilet parası için ailemi "tuborg'la iş görüşmesine gittiğime" ikna etmeliydim. tuborg'un da çağıracağı pek yoktu, kimseye daha fazla yalan söylemek istemiyordum. yalanlarla gerçek özgürlükler satın alınabiliyordu ama ben sadece susup dünyayı görmek istiyordum. gelişmeleri öğrenmek için tuborg'u aradım, numara kullanımda değildi. almayacaklarsa bile bunu haber verirler diye umut edip öylesine bir sırt çantası hazırladım. dean, dolapta içecek bir şey olup olmadığına bakmak için mutfağa gitmişti, jack ise bir tane balığın kaldığı akvaryuma yem atıyordu. yol tüm imkansızlığıma rağmen beni çağırıyordu ve bu gece nerede uyuyacağımı tanrı dahil kimse bilmiyordu.
yol ya da yolculuk insana tam olarak ne öğretir.. bilemiyorum. giden, gitmekte olan kimse de bunu bilmez aslında, sanmıyorum. yolun meselesi de bu sanırım. sonuna kadar bilememekte! bir de yollar çeşit çeşit tabi. misal, insanı hiçbir yere götürmeyen yollar da var.
(bkz: tao)
ferit edgü'nün bir öyküsü. "doğrusu, alacakaranlıkta uçan kuşları severim. özellikle bir göl kıyısında. hiç değilse bir havuz başında. bir zamanlar, böylesi günbatımı görünümlerini benimle paylaşan bir sevdiğim vardı. o, nicedir yok. kuşlar da yok. zaten ben de, ne bir göl kıyısındayım, ne de havuz başında. bir ormanda ilerlemeye, yolumu bulmaya çalışıyorum. kim bilir, belki de geriliyorum. aslında, öyle ya da böyle, beni şaşırtan ya da korkutan bir şey yok yeryüzünde. dolayısıyla yolumu bulmamın ya da bulamamamın da bir anlamı yok."
gene her zaman olduğu ve beher zaman da olacağı-ve dahi olması gerektiği- gibi, bildiklerimin bilmediklerimin katrilyonda biri olduğu zamanlardan biriydi. uzuuuun bir yol vardı önümde; arkamda ise o güne değgin bildiğim her ama hep-her şey.... uzuuuun bir yol vardı önümde, daha önce hiç ama hiç gitmediğim, hiç ama hiç bilmediğim... belki rahatın kıçıma batmadığı zamanlarda sorulsaydı bilmeyi tercih dahi etmeyeceğim; amma ve lakin kendi kendim tarafından bilmeye mahkum edildiğim. asırlar ve asırlar boyu kendi etmiş-kendi bulmuş-bulacak olan katrilyon tane insan gibi şikayet etmeye hakkımın olmadığı; istikbalime baktıkça mücrim gibi titrediğim zamanlardan biriydi. zamanlardan biriydi. "zaman"ın "bir"i olar mı heç? amma lafın gelişi işte. bir dönemdi. 1000 eksi-artı küsür kilometre gideceğim, gittiğimde karşıma "ne" çıkacağını bil(e)mediğim bir yola mahkum, "yolcu" sıfatlı "abbas" klişesine meftun, "özgürlük" sandığım bir tuhaf tutsaklığa tutkun; aklında "taniyip bilirsen daha iyidir şeytan/taniyip bilmediğin yabanci bir insandan" meseli, gidip gidip durdum saniyenin bir kaçta birinden fazla süre kapalı tutmadan gözlerimi.... tanıyıp bildiğimden çok daha beteri, çok daha acısı, çok daha zoru, çok daha yalnızlık ve dahi ıssızlık ihtiva edeni, çok daha bitkin düşürücüsü çıktı karşıma.... velev ki çıktı, ağlayıp zırlamaya; ter ter tepinmeye çok olsaydı da mecalim; yoktu hakk-ı alim. bırakıp gittiklerime "beni beklemeyin" diye kavanoz pehlivanlık yapmıştım*; bundan ötürü beklemediler beni. onlara da kızmaya hakkım yoktu, ben istemiştim zira ümidi kesmelerini benden. sayfa sayfa mektuplar, bir şişe şarap, bir sürü kitap....bir koli dolusu gözyaşı birikti geldi. ben ne yaptım? şarabı içtim, kitapların bir kısmını yer-yutar gibi okudum, bir kısmını da okul kütüphanesine bağışladım. mektuplar hala durur. gözyaşları ise her daim baki.. ne işe yarayacaksa sanki.... katrilyonlarca köşebaşının birinden hiç tanımadığım bir "ben" çıkıp muzipçe göz kırptıktan sonra bana; bir daha eskisi gibi olamadı hiçbir şey ve hiçbir ben. * kavanoz pehlivan, mina urgan'ın annesi tarafından mina urgan için kullanılmış bir deyim. anlamı da olsa olsa "boyuna posuna bakmadan yiğitlik yapmaya çabalayan" filan gibi bir şey olsa gerekmekte.
karlı (inceltme-uzatma işareti yok-bildiğin beyaz-soğuk kar yani) bir bayburt - trabzon yolundaydım... tarih de "fi" değil, dört beş sene evveliydi. çam ormanları alabildiğine; koyu yeşil-beyaz. sis de var, allah'ın emri. uçsuzluk da var, bucaksızlık da. yolun sonunda bir şey yok. başında da olmadığı gibi/kadar en az... (ey gözünü sevdiğimin edatları) dışarıda dondurucu soğuk. (mecaz değil anam babam, bildiğin dondurucu soğuk-donarsın, o derece yani.) içeride bunaltıcı-boğucu yalnızlık... ıssızlık hatta... dışarıda olup donmayı mı, içeride olup bunalmayı-boğulmayı mı tercih ederdiniz siz? (ben içeride kalmayı tercih etmişim, hala parmaklarıma sahip olup yazabildiğime göre efe'm) şoför anlatmakta mütemadiyen. oğlundan bahsetmekte. o'nun oğlu gibisi yok. yani dinle oğlundan bahsedişini; kendini o'nun oğluyla karşılaştır; ve gidip bir köşeye kıvrıl, öl... o denli süper-über bir insan-üstü şoförün oğlu. ne okullar bitirmiş, var ya bir duysan altına sıçarsın... neler neler yapmış, nerelere gitmiş gitmiş de dönmüş... utanırsın... "ben o okulları sikseler bitiremezdim, ben "ora"lara asla gidemez; velev ki gittim, geri dönemezdim." dersin... öyle anlatıyor adam oğlunu. gıpta edersin; "şu hayatta birisi de beni böyle görse, beni böyle övse" dersin. görmemiştir... övmemiştir de... çevirirsin gözünü koyu yeşil-beyaz ormanlara, yaslarsın başını cama, takırdayıp gidersin.....
nurullah ataç’ın halk ağızından resmi dile girmesini istediği, talat tekin’in bu isteğe sert yanıt verdiği “kez, defa” anlamına gelen sözcük. yanlış (bir güruhun deyimi ile ‘uydurma’.) değil kesinlikle, eski türkçe’de de bulunur sözü edilen biçimde. yersiz de değil özünde, “sefer”i nasıl kullanıyorsak yol da olabilir. tdk ataç’ı kırmamış, yakın bir zamanda eklemiş sözlüğüne kelimeyi. hayırlı olsun!
masal mekanı. çok yol katetmemiz gerekmişti çocukken; babamın mesleğinden dolayı... eski otobüsler, sigara, sidik kokusu, koltukların arasına serilmiş çamaşırlar, ağlayan bebekler, tütün kolonyası, duman, mazot kokusu, molalar ve molalar... -anne, çok yoruldum, gelmedik mi daha? +az kaldı, çok az kaldı kuzum. şu dağları görüyor musun? hani kocaman bir oyuk var ya içinde; orada bir peri kızı yaşarmış. sana onu anlatayım mı? -hıhı.. +eskiden burada bir peri kızı yaşarmış. bizim gibi gelip giden yolcuları koruyup kollamakmış görevi. pırıltılı şarkılarını dinlermiş yolcular. kimse bilmezmiş bu peri kızını, göremezmiş. yolcular, sadece gitmek isterlermiş sevdiklerine. peri kızı da görünmemekten memnun. bir büyü varmış üzerinde, görünürse yok olacak... günlerden bir gün, çok uzaklardan bir adam, bizim gibi bu yoldan geçerken, atını durdurmuş, şarkıyı dinlemeye başlamış. önce şu ağaçlıkta günlerce aramış peri kızını. peri kızı, bilmeden söyler dururmuş şarkılarını. adam dağları aylarca aramış, taramış, peri kızını bulmuş. ... masalın devamı annemdedir. gideceğimiz yere vardığımızda unuturdum onları. genelde de peri kızı yakalanmadan malatya-eskişehir yolunda, koca burunlu cadılar büyülerinden kurtulmadan ordu-izmir yolunda, ay benizli oğlan padişah olmadan kayseri-yalova yolunda uyuyakalırdım. masallarım eksik, yollarım yarım... ama yollar masallar için hep uygundur. el değmemiş ara buluculardır yollar. sevenleri kavuşturan kahramanlar yaşar oralarda. hasretlikleri azaltan tılsımlar vardır her adımında. sonra kıymetleri unutulur vuslat zamanında, ta ki yeni ayrılıklar kucak açana kadar. ama yollar yeni masallara kucak açmak için vardır. unutulduğunu unutur ve peri kızları şarkılarını söylemeye devam eder.
köy yaşamına alışmış ve şehir yaşantısına adapte olmaya çalışan bir adamın hayat travmasını anlatan mikayil dilbaz'ın eseri.
cormac mccarthy'nin romanı the road'un türkçe basımının adı. http://www.idefix.com/…asp?sid=ly97gqtzj6kidffi40xh
2010 yılında babylon'da kaydedilmiş canlı bir versiyonu için bkz: http://vimeo.com/20235626
''ben yalnız değil de neyim, kimsem yok ki işte'' dediğinde, ''ben burdayım!'' diye çıkagelen daimi dosttur. tüm dertlerini arkanda bırakarak yürürken, içtiğin içki şişelerini ve izmaritleri onun üzerine atarken, onu acıtan o nesneler değil, sensindir. çıkarcı arkadaşlar gibi değildir o. onlar sen kederliyken ''abi bugün işim var sonra konuşuruz ya'' derken, yol seni daima sırtında taşıyandır eşi doğa ile. riyakar değildir yol. kar yağdığında beyaz, yağmur yağdığında ıslak, güneşte ise parlak bir şekilde bakar sana. peki arkadaşların öyle mi? ne kadar vazgeçersen, düzenin kölesi olursan, kentleşmeye boyun eğersen; yine de kabullenir en sonunda seni. sarmalar mütemadiyen. herkes bitiyor bir yerde senin için, yol bekliyor. yeni başlangıçlar için kucak açıyor sana. çünkü nedir yol? sahte arkadaşlarının yarattığı kırıklıkları toplamaya çalışan umut yumağıdır. çünkü sen nereye gidersen git, o şiddetli kavgalar içinde yeni dostlar bulmak için seni bekliyor olacaktır.
1982 yapımı cannes film festivalinde altın palmiye ödülü alan, ve fakat türkiye'de ancak 1999'da gösterime girebilmiş* yılmaz güney & şerif gören imzalı film. her ne kadar yönetmenliğini şerif gören üstlenmiş olsa da, filmden sorumlu kişi (bkz: auteur) olarak göze çarpan kişi kesinlikle yılmaz güney. dönemin gerçekliklerini abartısız bir şekilde yüzümüze vuruyor film. darbenin hemen sonrasında böyle bir film çekebilmek gerçekten cesaret ister bana göre. ayrıca bu filmin etkilerini "yılmaz güney'in yol filmini izlediğimde yönetmen olmam gerektiğini anladım" diyen alejandro gonzalez inarritu'nun birçok filminde görebilmek mümkün. farklı hikayelerin farklı mekanlarda farklı karakterlerle işlenmesi, inarritu'nun babel ve amores perros gibi ünlü filmlerinde rahatlıkla göze çarpmakta. --- spoiler --- yusuf'u canlandıran tuncay akça'nın otobüste izin belgesini bulamadıktan sonra atıldığı hücrenin camından bakarken gördüğü kuşlar, filmde güzel bir koşutluk oluşturuyor. kuşlar tellerin üzerindeyken bir tanesi dışında hepsi uçup gidiyorlardı. yusuf'un arkadaşlarının izinli olup istedikleri yere giderken, kendisinin bir izin belgesi yüzünden hücreye tıkılıp kalması, uçamayıp tellerin üzerinde kalan kuş ile aynı durumda olduğunu hissettiriyor bize. --- spoiler ---
filmin, divxplanet gönüllüleri tarafından hazırlanmış işitme engelliler için türkçe altyazısı mevcuttur. http://divxplanet.com/sub/s/118352/yol.html diğer bazı türk filmleri için işitme engelli altyazılar: (bkz: #22983094)
çok başarılı ironilerle dönemin türkiye'sine ayna tutan, tüm gerçekliğiyle o dönemi yansıtan baş yapıt bir dram. sene 2011 ve bu filmi izlerken hala günümüz gerçeklerini yansıttığını görmek filmin dramından daha çok acı verir insana. --- spoiler --- filmde kadın erkek ilişkilerini ironik bir şekilde anlatan sahnelerden birisi şöyle gelişir; e: 5 mahkumdan biri olan erkek kişisi k: onun nişanlandığı kadın kişisi e:biliyosun tahliyemden sonra hemen evlenecez. evin erkeği olarak evde benim sözüm geçerli, ben ne dersem o kabul edilecek! mesela ben kara dedim değil mi sen de diyeceksin ki o karadır! erkeklerle konuşmak, şakalaşmak kesinlikle olamaz kızarım, çok kızarıım! kardeşlerin, yakın akrabaların haricinde başkalarının erkekleriyle konuşmak, sohbet etmek yok. ben ne dersem o olacak sözümden çıkmak yok öyle şöyle giyineyim yok. kızarım çok kızarım, hiç sevmem! ne giyeceksin ne yapacaksın ben tayin ederim tamam mı!! k:tamam. (aynı zamanda adama hayran hayran bakmaktadır) ne güzel diyosun bunları mapushanede mi ögrendin? bir süre sonra aralarında geçen diğer muhabbet erkek kişimiz az önceki muhabbeti unutmuş olmalı. e: bi daha kim bilir ne zaman görüşcez. k: mektup yaz bana uzun uzuuun yaz. sizin yeni evin adresine yaz, bize yazma babam kızar sonra. e: eee eski kafalı adam ne diyeceksin. --- spoiler ---
harita üzerinde bir yerleşime bakarken bana sanki her yapısı toprağa sabitlenmiş hatta içinde yaşayan insanlarının ruhları o toprağa ait, o evlerin içine gönüllü hapsolmuş, güvenilir, durağan bir şeye bakıyorum gibi gelir. aynı harita üzerinde yola bakmak ise bunun tam tersidir; yol realist bir seyir halinde uykusuz gözün önünden geçen ağaçların, binaların, yabanın maceraperest hali ile korkutucu, sanki hiç durmayan, iptidai, sahipsiz, köksüz gibidir; büyüleyici bir şekilde davetkar ama misafirperver olmayan.
kanımca tarık akan 'ın en iyi performansını sergilediği filmdir. sürü'deki performansı da tarıküstüydü elbette, fakat yol'da rolün karizmasının da etkisiyle almış yürümüştür. filmin sürü ile en çok benzeştiği nokta, tabii ki yoğun tren sahneleridir. insan tuncel kurtiz de oynasın istiyor, ama başrollere bakıldığında tuncel kurtiz'e hakikaten verilecek rol yok. sürü gibi gerçek bir film bu. alabildiğine gerçek. yılmaz güney gerçekliği.
gidiyordum biliyordum inadına yalnızlığa sen yolda ben yolda, yol canım yanıyordu gülüyordu kahrolası deli ay sen yolda ben yolda, yol bu son çalan telefon da sen değilsin bu ne amansız bir düello tuşlar öyle uzak ki öyle tuzak ki öyle yasak ki yasak ki yasak ne çok isterdim demeni kal burda gidiyorduk biliyorduk inadına yalnızlığa sen yolda ben yolda, yol her şey yanıyordu gülüyordu kahrolası deli ay sen yolda ben yolda, yol bu son çalan telefon da sen değilsin bu ne amansız bir düello tuşlar öyle uzak ki öyle tuzak ki öyle yasak ki yasak ki yasak ne çok isterdim demeni kal burda şeklinde sözleri olan süper peyk şarkısı. (bkz: cevap gelmez diye mesaj yazamamak)
bir ülkeyi ele geçirmenin en kolay yoludur yollar. sevdiğim bir kitapta böyle bir ifade vardı.
yılmaz güney in filmi. ancak film şerif gören tarafından bitirilmiştir. gerçekten kötü ve karanlık zamanları en güzel gösteren filmdir. yol hikayesinden çok yollar hikayesidir. cezaevinden umutla izne çıkan mahkumların umutlarının tükenişlerini çok güzel anlatır. mutluluk filminin de referans vereceği şekilde "kirlenmiş kadının" değeri mal kadardır ve bu yüzden ahırda tutulmalıdır. en ilginç çelişkilerden birisi evlenmek için müstakbel gelin adayı ile gezmeye çıkan mevlat ın "gelin adayına yaptığı yasakçı ve geri kafalı zihniyetten sonra" gelinin babasına eski kafalı demesi çok ilginçtir.
altimdan kayip gitmekte olan... giden hangimiz, ben miyim yol mu? kalan mi kaybetti giden mi derler ya... simdi biliyorum. yollar da uzgun benim gibi. hic bitmez gidisi. bittiginde bilirim; yanlis yoldayim.
(bkz: paklayıcı)
sonu denize çıktığında bir tanedir. batmış güne çıkıyorsa iki tanedir. tekneler falan da varsa üç tanedir.
sıklıkla ikiye ayrılır. insanlar gibi.
(bkz: sırat) (bkz: strata) (bkz: street) (bkz: strasse)
bitmesin diye bazen de geri geri gidilmek istenendir* doyulamayandır bazen
yol filmiyle ilgili söylenebilecek o kadar çok şey var ki; yapım sürecini, estetik analizini ve yankılarını hakkını vererek anlatmak sayfalar sürer. ben dilimin döndüğünce özetlemeye çalışayım. yılmaz güney cezaevinde bir haftalık izin hakkını kullanan mahpus arkadaşlarının, izin süresince yaşadıklarını dinlemiş uzun uzun, eli kalem tutuna yaşadıklarını yazdırmış, kimilerinden bir masaya oturtup izinde yaşadıklarına dair kendi aralarında sohbet etmelerini istemiş. bir ay gibi kısa bir sürede dokuz defa senaryoyu sil baştan yazmış. toplam 12 karakter olarak tasarladığı hikayeyi, “arife ve “bayram adıyla iki film olarak düşünmüş (filmin piyasadaki senaryo kitabında 12 karakterin tamamının hikayesi koyulmuştur, meraklılarının okumasını tavsiye ederim.) yurtdışından cactus filmin ortaklığıyla çekimlere erden kıral yönetiminde başlanmış, ne var ki güney, kendisine ulaştırılan notlar, gösterilen negatifler sonucunda ortaya çıkarılan işten memnun kalmaz. seti durdurup başka bir yönetmen arar ve birkaç isimle görüştükten sonra şerif gören’le anlaşır. ilk düşündüğü isim zeki öktem’dir, ancak öktem, başkasının başladığı işi devam ettirmek istemez. şerif gören’le yılmaz güney, elde kalan bütçe ile senaryoyu mevcut şekliyle tamamlayamayacaklarını anlayınca karakter sayısını yarıya indirip tek bir film yapmaya karar verirler. şerif gören binbir güçlükle çekimlere başlar. bunu çekeceğiz diyerek alakasız senaryolar üzerinden çekim izinlerinin alınması, kimi yerlerde kameranın önüne siyah fon bezi çekerek gizli çekim yapılması, necmettin çobanoğlu’nun çekimler esnasında üzerine bindiği attan düşmesi ve atın çiftesini yedikten sonra kafatasının çatlaması gibi yığınla zorlukların üstesinden gelip çekimleri tamamlarlar. filmin çekim süreci, filmleştirilmesi gereken bir inanç savaşıdır adeta. yılmaz güney’in hapisten kaçışına paralel, negatifler yurt dışına çıkarılır. güney montaj masasına geçip filmi bağlar ve cannes film festivali’ne yollar, ancak film o haliyle ön kuruldan geçmez. güney eline makası alıp içine sinmeyen bütün sahneleri, hatta oyunculuğunu beğenmediği bir karakteri olduğu gibi kesip atar ve film bu haliyle (5 karakterin hikayesi), altın palmiye dülünü costa gavras’ın “the missing” filmiyle paylaşır. filme gelecek olursak; cezaevinden bir haftalık izne çıkan beş mahkum, önce koca bir cezaevine dönüşmüş olan ülkenin duvarlarına çarparlar, sonra da kendi kafalarının içindeki hapishanenin duvarlarına… dantel gibi örülmüş kurgusuyla film, bütün sertliğine rağmen umudun ve değişimin öyküsüdür. seyid’le mehmed’in tren garında karşılaşması gibi detaylar filmin dramatik yapısını koruyup onu başyapıt düzeyine ulaştırır. yazıyı buraya kadar okuma zahmeti gösterenlerin kafasını teknik çözümlemelerle şişirmeyeyim. karakter üzerinden birkaç örnekle hikayenin derinliklerine sızmaya çalışayım. ömer (necmettin çobanoğlu): kafasında binbir düşünceyle köyüne varır. köyün hemen girişinde bir köpek ömer’i tanır ve ona sırnaşır. güney bu sahnede ömer’in hikayesine başlamadan, aidiyet duygusunu olağanüstü bir yalınlıkta izleyiciye aktarır. ömer ile gülbahar’ın aşkını, üzerine tek kelime konuşturmadan ince bir sızı gibi işler. seyid ali (tarık akan): zine hapisten çıkmasını bekleyeceğini söyleyerek kocası seyid’e, sadakati üzerine umut vermiştir. kardeşleri hapislerle uğraşmamak için töre bahanesiyle infaz işini seyid’e bırakmışlardır. seyid’in başka türlü davranamayacağı aşikardır ne de olsa. seyid tepeden tırnağa öfkeye, kine batsa da zine’yi kendi eliyle öldüremeyecek kadar aşıktır ona. sevdiği kadından öyle bir kazık yediğini düşünmektedir ki, ölümü bile öfkesini kesmeyecektir. ona dokunmayacağını söyleyerek umutlanmasını sağlar, daha sonra zine’nin umudunu söndürerek ondan intikamını alacaktır. zine’nin donarak öldüğü sahnede yaptığına pişman olan seyidin kamçıları aslında çaresizliğine, törelerine inmektedir. memed salih (halil ergün): eşine ve onun ailesine yalan söyleyerek içine düştüğü beladan kurtulabilecekken, o doğru söyleyerek ölümü göze alır, çünkü yalan ona eşini ve çocuklarını kazandıracak da olsa, karakterini yok edecektir. yusuf (tuncay akça): yusuf katil gibi çıktığı fotoğrafına şaşarak bakar. onunla birlikte yolculuk yapanlar, işlediği suçu duyduklarında gülerler, biz de güleriz. işte o komik sahnede yılmaz güney, kan davasının bu topraklarda cinayetin ötesine geçip yenilen yemek, içilen su gibi doğal bir sürece dönüşmüş olduğunu gözümüze sokar. filmle ilgili yaz yaz bitmez. hikayenin erkeklerle ilgili olmasına rağmen, kadınların dünyalarına ne denli iyi sızdığına değinemedim bile. bunu bırak, filmde kullanılan kuş kafesi vs gibi objelerin çözümlemesi bile yazdığım kadar tutar. filme dair küçük notlar: - film 1984 yılında amerika’da en çok izlenen dördündü yabancı film olur. - alejandro gonzales inarritu “my first movie: take two: ten celebrated directors talk about their first film” adlı kitapta, yol filmini izledikten sonra yapması gereken işin sinema olmasına karar verdiğini söylemiştir. -abbas kiarostami, zeki demirkubuz’la yaptığı bir sohbette: siz bizden (iranlı yönetmenlerden) çok şanslısızın, çünkü arkanızda “yol” gibi bir film var demiştir. - fernando solanos, “tangos le exile de gardel” adlı filmini yılmaz güney’e adamıştır. not: mavikarpuz’a katkılarından ötürü teşekkürler…
bir hayat çizgisi, dümdüz, bazen kavisli, bazen çakıllı, bazen arnavut kaldırım taşlı ama yürünesi, hızlı adımlarla, hem de hiç durmadan, anıları barındıracak bir asfalta sahip olan zemindir. o yol seni hayatının kararına almana yardımcı olur. düşünürsün ne söyleyeceksin diye... doğru cümleyi bulmak zordur...
şu güzide topraklarda, bence, bir çok düşünürün yetişmesine vesile olmuştur. 1 saat yol olur. 2 saat olur mu? o da olur... 4 saat ne güzel kardeşim? geçen, bir yerden bir yere gitmem te bu kadar zaman aldı işte, (aktarmalı olarak, yoksa zaten direk tur otobüsü olur.) evdeki işlerimi düşündüm, bitti. arkadaşın bi dediğini düşündüm, bitti. haftalık planımı düşündüm, bitti. çok sevdiğim bi film vardı, bi ara onunla ilgili bir şey yazmak lazım yahu dedim, onu düşündüm, o da bitti. melankoli yaptım, çok üzüldüğüm şeyleri düşündüm... (o kısmı iyi gitmedi, ulu orta, direk gözüm dolar..) iyi de... o da bitti. en sonunda mecburen insanoğlunun dünyadaki yerini, ne halt ettiğimizi, geçtiğimiz her yerin dutluk olduğu zamanlardan bu yana geçirdiği değişimi, globalizmi, ekonomiyi, siyaseti, ruh sağlığını, makro ve mikro değişimlerin bağlantısını, hindistandaki kelebek kanadını çırpsa neler olur neleri düşünmeye başladım. "biz de anlamadık, gözümüzün önünde aydınlandı," diye konuşup, kameralara demeç veren bi halk düşündüğümde ortam yumuşadı. geyiğe vurdum. sonra eve vardım. yok dedim daha gitseydik, bunu saymam... (gözüm mü seğiriyor benim...)
çok şey anımsatır. anadolu nağmeleri eşliğinde çıkılmış bir yol ise... terk edilmiş bir taş yapının yalnızlığı tebessüm ettirir bazen. düşünmez insan onun evvelini, düşünemez, düşünmek istemez belki de. o ayçiçeklerinin yükseldiği toprağa karışıp gidecektir çünkü, o taş binada kendini bulacaktır. kendinden bir şeyler, geçmişinden birnevi. yer sofrası etrafında annesi, babası ve çoktan ölmüş dedesi, ninesi. sofrayı anne toplayacak, baba dededen gizli sigara içebilmenin peşinde. nine koşaradım örgüsüne girişmiş... dede ise bilir oğlunu dışardaki, duman onun ciğerlerinde tüter... bugün camdan "yol"u izleyen çocuğun, gözlerindeki anılar gibi...
sabit kalma hissini alır götürür. yerdeğiştirmenin verdiği haz ise değişilmezdir yine de kişiden kişiye değişebilir. bir de önemli kararlar alınabiliyormuş bu yollarda ve bu yolların sonlarında. düşündürdüğü doğrudur.
yol,, bizi görür, sever de.. ve ardı sıra sürükler peşinden. yol gider, durmaksızın. hep gider, bize bakmadan, hiçbirimize aldırmadan.
üzeri örtük anlatılan bir hikaye ömer'inki: darbe sonrası, kenan evren posterleri her yerde ve abisinin her an ölümle karşı karşıya geleceğinin farkında: tüm aile farkında.. köye uzaktaki silah sesleri geliyor.. birileri çatışıyor.. basit eşkıya olayları deyip geçebiliriz belki ancak, daha fazlası var sanki: adı geçmese de organize bir grup var: ve tüm köyün üzerine çöreklenmiş gergin bekleyişin sona erdiği anda kimsenin ölüleri tanımıyormuş gibi yapmasının akabinde, ömer atına binerek yola çıkıyor: burada bir soru karşıma çıkıyor: peki nereye gidiyor?? cezaevine mi, yoksa sınırı geçmeye mi?? film buna cevap vermiyor ancak, bence sınırı geçmek üzere yola çıkıyor.. burada herhangi bir propaganda filan yok: film sadece durum tespiti yapıyor bana kalırsa: her zaman kürtlere yönelik uygulanan devlet baskının '80 darbesiyle birlikte iyice şirazeden çıkıp devlet terörüne dönüşmesi karşısında "dağa çıkan" kürt realitesini ortaya koyuyor yol.. (http://yucitek.blogspot.com/2011/08/yol.html)
sana girs.. ıhım. giren bir şeydir evet. yılmaz erdoğan'a bile koymuş zamanında, ''yol bir yere gitmez, o bir durma biçimidir.'' diye. kimbilir cezmiyersöze neler yapmıştır lan di mi :( yazık gerçekten. fallarda çok çıkan bir şeydir bir de. aşırı çıkar. hep çıkar. kimi kapalıdır, kimi yarısından sonra açılır. dolambaçlı olanı bile var lan yusuf. tüneller var yollarda bazen, sevmediğimiz dadancanlar aradığında girivermek için. ya da çok bunalımdayken herhangi bir tünele girip orada yaşamaya başlayabiliriz. siz de yapabilirsiniz. bence mahsuru yok evet. ışınlanarak çıkabilirsiniz belki o tünelden. ben çıktım. yol iyidir, ama hep bize gir.. ıhım.
cengiz küçükayvaz'ın tuncay akça'yı seslendirdiği filmdir. (bkz: http://www.sinematurk.com/film_genel/1035/yol)
bu yol nereye gider şiirinde "yol bir yere gitmez, o bir durma biçimidir" der yılmaz erdoğan. fakat bana göre yol her yere gider ve bir yorgunluk, bir bezginlik biçimidir. böyle bir fikre kapılmama, bir şiirin sözlerine karşı çıkmama sebebiyet veren şey, bugüne -29 yaşıma- değin gerek yürüyerek, gerekse çeşitli araçla giderek on binlerce kilometre yol yapmamdır. eğer üzerimde bir kilometre sayacı falan olsaydı, bugüne kadar bakım, rot balans ayar vaktimin geldiğinin; yaşlandığımın ve yolların beni oldukça yıprattığının farkına varabilirdim. en çok üniversite hayatımda nefret ettim bu yollardan. dört yıl boyunca kimi zaman hafta sonları, kimi zaman iki haftada bir hep memlekete döndüm. evde yalnız duran ve yolumu gözleyen annemle hasret gidermek için soğuk ve şehirlerarası yollarda vazgeçtim zamandan, yorgunluktan. ve yuvamda birkaç gün kalarak yine düştüm yollara. bakmayın şimdilerde azaldı yolculuklarım. fakat işe giderken yol tepmem bile canımı sıkıyor. yollar, şeritler beni selamlarken, ben artık hiçbirine bırakın selam vermeyi, bakmıyorum bile. ufku, denizi izleyerek, engin bir deniz olma hayali kurarak işe gidiyorum. gidiyorum ki yolları unutayım, ömrümü sollayan yollarla göz göze gelmeyeyim diye.
yolcu'nun din'idir.
filmin orjinalinden türk tv'lerinde hiç bir zaman yayınlanmayacağını düşündüğüm bi bölüm http://www.youtube.com/watch?v=odilffhds_4
bir şiirdir kendileri aşk ben hiç nerden başlayacağınız önemlidir yola. nereye varacağınızı o belirler zira.
insana kafayı kırdıran peyk şarkısı.
yılmaz güney' in senaryosunu yazdığı, tarık akan, halil ergün ve şerif sezer gibi oyuncuların harikalar yarattığı, senaryosunu beğenmediği için önce erden kıral' a verilip ardından yılmaz güney' in yönetmenlik koltuğuna şerif gören' i oturttuğu, 1981 yapımı muazzam güzel türk filmi.. 12 eylül döneminin bütün baskı ortamını iliklerinde yaşayan film ekibi ve yılmaz güney nice güçlükler içerisinde çekimleri gerçekleştirmiş ve yurt dışına son kopyaları yollamışlardır. zaten filmin sonunda yurt içi ve yurt dışı bütün emeği geçen insanların isimleri teker teker gözümüzün önüne serilir.. en başta 12 mahkumun hayatı anlatılırken, sonunda 5 mahkumun hayatına indirgenmiştir konu. öyle de olmak zorundadır zaten. filmde sahneler arasında bazı kopukluklar görülebilir rahatlıkla, ama bu durum yol' un güzelliğinde en ufak bir eksilme yaratmaz.. onca insan onca hayat ve onca şehirde geçen yaşamlar ancak bu şekilde anlatılabilirdi zira. bu bir yol filmidir evet, ama bence, bir de kadının filmidir.. nice baskılara göğüs geren türk kadınının da filmidir aynı zamanda. not: az önce bilgisayarıma küfürler etmeme neden olan, bu yazıyı ilkinde yazarken bir anda kapanan ve yeniden yazmaya çalıştığım şu ana dönelim en iyisi mi...
oluşun gerçekleştiği mecra. yalnız olan öze değer katan/katacak olanla üzerinde mesafe katedilen. seyredilen..
yılmaz güney'in yönetmenliği erden kıral'dan alıp şerif gören'e verme sebebi, o ana kadar çekilen kısmı seyredip beğenmemesidir. nedeni bilinmez falan değil, nihat behram'ın kitaplarında da yazar. edit: bak oylandıktan sonra farkettim. cahil önce "nedendir bilinmez" demişti. ben bu ayarı verdim, sonradan "senaryosunu beğenmediği için " demiş ya...
http://johntuncayoz.blogspot.com/2011/10/bolum-7-adyaman-adapazar.html
gitmesi bitmeyen tek şey.
yollaar, yollar. yol. yürüdükçe oluyorum. yola kanıyorum.* uzunluğu kısalığı umurumda değil. düşüyorum, kanıyorum.* acıyıp acımaması umurumda değil. hep aynı yoldan geçip başka yere varıyorum. var oluyorum. izliyorum, seçiyorum. belki de izlenip, seçiliyorum. -umurumda değil.- benim umurumda bir şey var. boş. bomboş. umurumda sorun var. bir sürü soru var. cevaplar umurumda değil. giymedim ayağıma: ayakkabı, terlik, çorap, patik. hızlanmak için bir ulaşım aracı seçmedim. tekerleği ben icat etmedim. ilk benim aklıma gelseydi, gitmesini beklerdim. yoluyorum. yoruluyorum. koca bir taşı sırtımda taşıyorum. ağırlığı umurumda değil. benim umurumda bir şey var. bana ait benden ayrı şey. şey'e sığınıyorum. şey'i ben icat etmedim. ilk benim aklıma gelseydi herkese mal ederdim. benim aklıma gelmeyen onca şeyi nasıl aklıma giydim? bana ait olmayan. "hamdım, piştim, yandım" oldum? olunca yere düşüyor insan. çürüyor sonra. kendine oluyor insan, kime ne faydası var? olup olmamak umurumda değil. yürüyüp çürümenin derdindeyim. benim derdimde bir şey var. çürümüş, kokmuş bir şey. sararıp solmuş bir şey. hüzünlü, huzurlu bir şey. hüznü bitene, huzuru yeniyi getiren devridaime. birbirini ardıllamayan bir şey varsa eğer, ilk aklına geleni, bulanı öldürmeliyim. yenisini doğurup öleni ardıllamak için.
eskiden yol etrafında bulunan bazı köyler halkı yol boyunca ağaçları kesmekle sorumlu olup, yerine getirdikleri bu vazifeye karşılık bazı vergilerden muaf tutulurlardı.
"sadece gidiyorlardı, hepsi bu. büyütmemek gerekiyordu. hiçbir şeyi. özellikle de kendilerini" hakan günday - piç
yol bir büyüdür, yol bir ninnidir aslında.. yollardan insanlar gelir, yollara insanlar gider. birilerinin geldiği yerlere, diğerleri gidiyor.. peki nereye..? nereye, nerelere gidiyor bu insanlar..? ey yolcu, yolun nereye çıkıyor senin..? bu arabaların ıslak caddelerden yükselttiği sesler, neler fısıldıyor bize kim bilir.. ne enteresan bir şeydir yol. biz uyuklarken, sızarken hayal kırıklıklarımızla, yolcuların usulca yükselen, usulca alçalan sesleri, kulaklarımıza öykülerini fısıldıyor aslında.. selam veriyor her seferinde, her biri. hürmetle, hasretle.. işte o yolcu, hayatında bir kez daha görmeyeceği bana, pencereden kendisini izlerken, derdini anlatıyor, kederini. özlemlerini.. yol bir büyüdür, ninnidir yol.. huzurla uyutan, istemsiz rahatlatan bir öyküdür. ne güzeldir, ne sevgili bir ezgidir yol. ey yolcu, sen yolunda süzülürken, söylediğin türkünün kısık melodisi çalınıyor kulaklarıma.. ey pencerelerden yolları izleyen yalnız insanlar! kulaklarınıza fısıldayan melodiler, merak etmeyin yollardandır, yolculardan.. yol, benim huzura yolculuğumdur. gecedeki sevgilimdir.. yol benim büyümdür, ninnimdir.. yol senin saçlarını okşarken, seni ninniyle uyutan annendir, ey yalnız adam, ey yalnız kadın.. huzurla uyuyasın..
peyk'in içimdeki iz albümünden delici bir parça: gidiyordum, biliyordum, inadına yalnızlığa sen yolda, ben yolda, yol canım yanıyordu, gülüyordu kahrolası deli ay sen yolda, ben yolda, yol bu son çalan telefon da sen değilsin bu ne amansız bir düello
bitmediği için hep umut veren, bitmediği için sevilen.
varılan yer degil gidilen yoldur yasamak diyor oruc oruoba.. bu sozun dogrulugu ustune uzun uzun dusunuyorum. (burada laf salatası yaptım. oyle gozlerimi duvara kilitleyip saatlerce dusunmuslugum yok sozluk. ahahah) ama turk dusunce sistemi ne? sonuc odaklı. oku, ise gir, evlen, cocuk dogur, emekli ol, ol.. oysa yolda ne ogrendin? her sapakta, her yokusta, her iniste, her ucurum kenarında, her duraksamada, her depar atmada, her sakin yuruyusunde saat saat, gun gun, hafta hafta ne ogrendin? bes sene fransa da yasadım. anneme soracak olursan tam bir zaman kaybıydı cunku okulu bitirmemistim, o pek muhim diplomayı almamıs, sonuca ulasmamıstım. oysa hayatımın en verimli bes senesinden biriydi. o kadar cok sey ogrendim ki.. muzik, edebiyat, sinema, bale, opera, tiyatro, felsefe, sosyoloji, dostluk, eglence, gezmek tozmak, yemek icmek.. o kadar cok sey biliyorum ki fransızlara ve fransız kulturune dair.. o kadar kendimi gelistirdim ki ben o bes senede.. oruc oruoba vardıgın yol degil gectigin yollardır diyor yasamak. oysa bunun kimse farkında degil gibi geliyor bana turk dusunce sisteminde.
(bkz: daha gidecek çok yolumuz var)*
"oku!" tanıdık geliyor mu bu kısacık cümle? "oku..." bununla başlıyor sayfalarındaki mürekkep izleri ve değerli alıntılarla devam ediyor gerisi. bir sürü dünya saklıyor içinde. yüzlerce krallığı, binlerce kraliçelikliği, milyonlarca bencilliği, ... koskoca bir evreni sığdırıveriyor sadece beş yüz sayfaya ve tamamen sürüklüyor bir şiirden öbürüne. subjektifliği taze kanla kırıyor bir yerde; bencil değil "bizcil" bir yaklaşımda da bulunuyor. yol, var olan tüm enerjisini, paylaşıyor her isteyenle.
muğlak ile mutlak arasında bir rota...
hasret ile vuslat arasında bir rota.
ne zaman sıkılsam kendimi kucağına bıraktığım. isin dogrusu varmayı hiç bir zaman hedef olarak görmedim. yolu sonlandırıp sevdiklerime ulaşayım hikayem olmadı. keske olsaydı. gercekten olmadı. hep kaçtım mı hep bir seyden emin değilim. ama hayatın en sarpa sardığı noktada çıktığım yollar yeni başlangıçlara götürdü. kaçtıklarından kurtuldum mu? çoğunlukla. simge, sembol romantizm ne denirse densin bu benim için bir kurtuluş ışığı. belki yolların bana düşündürdüklerini hiç bir kitap, film düşündürmedi. sağlam bir cerrah bıçağına dondü yollar. yaralayan ama daha büyük yikimlardan koruyan. güzel bir unutuş. başımızda bekleyen hayaletleri ve rüyaları. -aradım ama ulaşamadım. +iyi ki ulaşamamışsın. -yapmayin böyle. +evet öyle. ve başka hikayeler, petrol istasyonlarının gece gece adamı düşürdüğü buhranlar cabasıdır yolların. -arabayı yıkayalım hem çay var. +allah'ın bir delisi ben değil misim. -ha? +olur. cay da ver. gelenler gidenler, arada ben napiyorum la burda diye iç geçirmeler. iyi iste unutturur lüzumsuz dunyayı. ve içindekilerini. bir sen varsın şu saatte. halen güzel diyebileceğin dünyada.
kaçıştır. kendini uzun uzun yola kaptırınca önce kaçar,sonra yenilenirsin.
güzel bir çelik şarkısı. haliyle ender rastlananlardan. sözleri: aşk gönülden bir ırmak akar, sonu dosta varmak bir yemin bu, bir ümit ta gönülden gel gönlümün şahı, yari al artık şu karalı hali çaresi yok bunun senden başka kalpten kalbe bir yoldur bu çaresi yok senden başka sevdadan bir geçittir bu ta derinden
her seferi-n de gitmek neden beni bu kadar heyecanlandırır merak ederim her seferi-mde. yolun belirsizliği kanımı kaynatır, yeniliği gözlerimi dört değil dört bin açmama sebep olur, yapancılığı ürpertir tüm dikenlerimi, keşfedilebilirliği yüreklendirir bonkörce. kişiler yenidir yolda, olaylar yenidir, hatta evler, binalar, istasyonlar yenidir. ben ise bu yeniliğe müptela koşar dururum yol üzerinde. yorulmadan, bir an olsun soluklanmadan, yılmadan... iki yol arasında geçen her durak bir sonrakinin planlama aşamasıdır aslında. ne yapmalı, ne etmeli bir sonra ki sefere nereye, ne zaman gitmeli, -meli, malı, ne, nere, ne zaman soru, soru sorular bir dünya... keşfedilmeyi bekleyen koca dünya üzerine dünyadan, dünyalardan daha büyük sorular yığını. her yolum bir cevap olsun niyetiyle zaten ya, her yolumda on bin cevabım olsa da yine cevapsız kalırdı yüz binlerce sorum... ama kan bu çeker durur beni yollara. öylesine apansız vermişimdir kararımı. ya bir arkadaşımdan duymuş, ya bir kitaptan veya netten bir yerlerde okumuşumdur. gidersem,varabilirsem o nihayete sanki tüm cevaplarını alacağım soruların. hesaplaşacağım kendimle ve tanrım diyeceğim sanki, işte buradayım. karşında! benimle miydi tüm hesabın, yoksa ben mi kendimi bu kadar ciddiye aldım, önemsedim. sus. susma, konuşmadıkça bu kadar büyüdü yol içinde. yok ol. yok olsun herşey. bağır. haykır. tanrım benimle miydi tüm hesabın, yoksa ben mi kendimi bu kadar ciddiye aldım? önemsedim! sen neden önemsemedin? sus. susma. yol seni bekler.
onun, bunun, sunun, annenin, babanin, akrabalarin, cevrenin, sistemin, devletin cizdigi ve senin yurumek icin uzerine birakildigin.
en güzeli, sizi eve götürenidir.
(bkz: bütün yolculuk boyunca hasret ayrılmadı benden)
yolda'nin en guzel sarkilarindan birisi. gunes deger tenime her gun buyur askin icimde yuregine sor denizde sevmeyeceksen ben gideyim adam gibi seveceksen sev yoksa ben yoluma gideyim denizlerde ciceklerle cocuklar hayallerime geri doneyim
yol eskiden medeniyet demekmiş. şimdilerde -en azından bursa da- yol yapmak otopark yapmak demek. yurdu yollarla kapladılar demek yurdu otoparkla kapladılar demekle eşdeğer yani. otopark sorununa çözüm üretemeyen yerel yönetimler daha radikal çözümler üreterek sorunu çözmek yerine bunun üzerinden para kazanma derdindeler. artık bütün yollar yol olduğu kadar otopark.
(bkz: bir ucu bir kuyuda kaybolan rüzgarlı bir şosede)
bir grup özgürlük türküsü, sözleri aynen şöyledir. kokularını sürmüştüm giderken sensizliklere alınmış güller damlarında yattım bir karıştı gökyüzü ağlayanını sen sandım yıldızını çaldım gecenin dağlar pusuya kalkmış bilmedim yolu uzundu türkülerin çek kınından hasretini diline sür gel diyen sesinle yüreğimden vur beni takılıp giderse gözüm izine kokularını sal sürünsün bedenim kuştüyü gecelerin sen sansın beni...
kaybolmadan bulunmuyor.
an itibariyle seyrettiğim filmin adı. inanılmaz etkileyici. atv de.
-a gelinen, -u bilinen, -da bulunan, -dan çıkılan. benim için ise yalın hal: olmayan. "yol yok."
sinemada görüp görülebilecek en vurucu ve etkili benzetmelerden birini yapan güçlü film.
her ayrımı ayrı bir deneyim.
herkesin bir yol hikayesi vardır. bilirim bu çok alengirli bir cümle değil. bana hayat için doğumla ölüm arasında devam edip duran çeşitli yollardan sona gidilen şeklinde bir tanım yapabilirsiniz. madem tanımlayıp duruyoruz, hayatımızdaki her şey bunun üzerinden yürür derseniz bu da böyle herhangi bir tanımdır. hep tanımlarız işte baştan sona. gördüğümüz her yol üstü insanını ve eşyayı bir tanımın gazabına uğratırız. sanırım 'sonum buna benzeyecek' derken bir yandan kendimizi bir şekilde birinde şekillenmiş gördüğümüz için bu tanımı yaparız. ben bunu bir yerden biliyorum dediğimizi belki biliyoruzdur belki bilmiyoruzdur ama daha önceki bilgilerimizle bir yafta yapıştırmış oluruz. bu yaftalamalar ve tanımlamalar üzerinden insanlara karşı sınırlarımızı belirlemiş oluruz. bu biraz hayatı kolaylaştıran bir iş aslında ama yanılma ihtimali de oldukça yüksektir. hani sonuçta her insan biriciktir gibi hümanist yaklaşımlara sahipseniz hayatı kendinize zorlaştırmış olursunuz. lafı, işi gücü anlaşılmazlık uğruna anlamsızlaştıran bazı alman filozofları gibi dolandırmak istemedim. ama aptalca kelime oyunları değildi bu söylediklerim. inandığım bazı fikirlerdi sadece. bir yol hikayesi anlatmak istemiştim ama yolu tanımlamanın bu hikayenin en sıkıcı kısmı olduğunu anlatırken uzadı hikaye. çokça zaman evvel değildi aslında. halen net hatırlamıyorum olayı. rüya mı gerçek mi emin olamadığım pek çok kısmı var halen bu olayın. ortada bir ceset olduğu ve cesedin adli tıpa kaldırıldığı gerçekti. olaya ben nasıl dahildim çözemediğim buydu. tuhaf tarafı ölen insan bir zaman hayatıma dahil olmuştu. konuştuğumuzu ama sevmediğimi onu, karşısında bir şekilde bir küçümsenme hissettiğimi hatırlıyorum. beni bulduklarında söylediklerine göre hiç bir olayı ve kimseyi hatırlamayacak durumdaymışım. kazadan sonra ölünün başında elimde sigara ile bulunmuşum. amnezik yaşadığım, bazen tamamen unuttuğum gerçekti. ben neden ordaydım gibi çokça soru işaretleri ile kaldım. olaya dair bir suç unsuru bulunmadı. trafik kazası olarak nitelendirildi. ölen sürücünün hatalı sollaması olarak değerlendirilmişti. bir süre hastanede tutulup sonrasında taburcu edilmiştim. aslında o dönemleri gerçek şu ki net hatırlamıyorum. ama geçirdiğim bir dönemin bir sonucu olma ihtimali vardı. bulunduğu şehre gidişimi ve onun da o şehirde bulunduğunu giderken düşündüğümü iyi hatırlıyorum. işin bu kısmı gerçekti. ama o şehirde bulunmamın hiç bir gerekçesi yoktu. o şehrin bir ifadesi de yoktu. alt tarafı, üst tarafı herhangi bir anadolu şehriydi. büyük ihtimalle bir gün bir şekilde kin duyduğum bu adamın peşinden gitmiş olmalıydım. kendimce başka bir açıklamam olmadı. hani bilinçaltına bir çöplük gibi her türlü günahı, cezayı yüklemek istemem. ben yaptım diyebilmenin her şeye rağmen suçlayacak birini bulmadan bir cesaret işi olduğunu düşünürüm. ama olayın tamamen iyi çalışmayan bir zihnin ürünü olabileceğini hep düşündüm. amnezik ve kişilik bölünmeleri yaşayan insanların çokça bu tür suçlara kalkışabildiği aslında bilinen bir iş. uzun süreli planlanmış bir ölüm de olabilir. zihnimin çokça bana oynadığı oyunlardan biri diye düşünmedim değil. çünkü tedaviye gerçekten ihtiyacım olduğunu düşündüğüm bir dönemden geçmiştim. bu olayda bu döneme denk gelmişti. tedaviye ihtiyaç ve yardım istemek için sağlıklı düşünmediğinizi ve hasta olduğunuzu kabul etmeniz gerektiğini düşündüğünüzü biliyorum. sağlıklı değildim ve bunu biliyordum. memnun olmadığım için değiştirdiğim hayatı tekrar istemeye başladığımı hissediyordum.
1998 tarihli albüm. parça sırası: 1- yine düştük yollara 2- harran ovası 3- özgürlük emek ister 4- yollarda 5- hemen olsun 6- aşk zamanı 7- dede baba oğul 8- seni görmem lazım 9- kuzularin sessizliği 10- yök'ün yıldönümü 11- haydi 12- mekanik fanatik 13- bedel 14- burası http://www.bulutsuzluk.com/…erik.asp?s=icerik&id=17 edit: türkçe karakter...
eşkıya jargonunda kişilerin kendi hayat tarzlarını benimsemesi veya bir şekilde bu duruma düşmesiyle ilgili kullandıkları tabir. (bkz: eşkıya jargonu) (bkz: yola girmek) (bkz: yola dökülmek)
nurettin topçu'ya göre medeniyetin simgesi. bir memlekette yollar düzgünse o memleket gelişmiştir, yollarda yürünemiyorsa o memleketten bir halt olmaz. özellikle istanbul'da yürümenin ve yaşamanın zorluklarını anlattığı amerikan mektupları kitabında bu yol bahsi durmadan işlenmiştir. arada aziz nesin gibi yazmış olduğu kısımlar da vardır. iki farklı cepheden memleketin aynı konularının eleştirilmesi de bu noktada tarihe not düşülsün.
barış manço'nun blues rock yapmaya çalışıp eski toprak fanlarının gonlünü hoş tutmaya çalıştığı şarkı. müsadenizle çocuklar'da dğerlerinden ayrılan bir parça olmasına rağmen bizleri kandıramamıştır.
aidiyetsizliğin uzun ince hali.
bazen yolu gidersiniz. çok eskiden bir şeyler bıraktığınız bir yoldur o. gitmek istersiniz ilkin. giderken gördükleriniz gidişinizi anlamsızlaştırır. bu kez dönmek istersiniz. manasızdır kalmak. lakin dönerken acı çekersiniz. yolda bırakılmış olanları bir kez daha görecek tahammülünüz yoktur. katlanamazsınız, acı çekersiniz çünkü bırakılmışlar sizindir. nefret ettiklerinizdir, ama sizdendir. kaçmak istersiniz zira unutmak istersiniz. koşarsınız. ama umutsuzca, zira kaçmak istediğiniz hep içinizdedir. yolu geri döndüğünüzde kendinize bakarsınız. geride bırakmak istediğiniz sizinle gelmiştir. öyle ki o hiç bir zaman bırakılmış olmamıştır. sonra anlarsınız, aslında gelmediğini. onun gelemeyecek, gidemeyecek, kalamayacak, dönemeyecek, bırakılamayacak bir şey olduğunu. zira, o bir şey değildir. bakarsınız. orada kendinizi görürsünüz. benliğinizi. kendinizde gezinmişsinizdir onca zaman. korkularınızda, alışkanlıklarda, zayıflıklarda, tutkuda, baskılarda, şartlanmalarda, komplekslerde, yalanlarda, gizli gerçeklerde, acılarda, keyiflerde, huzurda, hüzünde gezinmişsinizdir. yol insanın kendisidir. kendisinde gezinmesidir.
