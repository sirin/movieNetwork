2008'de görebileceğimiz bir adet sam mendes film. filmin oyuncu kadrosunda leonardo dicaprio, kate winslet ve müthi$ oyuncu, süper ki$ilik kathy bates var. film richard yates'in 1961 tarihli aynı adlı romanından uyarlanmı$. birinci dünya sava$ı sonrası amerikası ve bir kadının hikayesi. ayrıca titanic'den sonra kate winslet ve leonardo dicaprio tekrar bir araya geliyor.
gerek yönetimiyle, gerek oyuncularıyla, gerek müziğiyle insanı koltuğuna çivileyecek bir film olduğunu 2 dakikalık fragmanda hissetirmeyi başarmıştır.
fragmanı ve kısa bir tanıtımı için; http://sineofrenik.blogspot.com/…ime-giden-yol.html
fazla mı mad men izledim nedir, trailerı izlerken bi yerlerden elinde sigarasıyla don draper fırlayacak sandım.
beyazperde de gördüğüm kadarıyla 13 şubatta izleyebileceğimiz film. türkçeye de (bkz: hayallerin peşinde) olarak çevrilmiş.
romanın türkçe çevirisi esra birkan tarafından yapılmıştır.
izlemeden önce şöyle bir derin nefes alınıp öyle izlenmesi gereken bir film. türü psikolojik dram desek yeridir. zor bir film. çok değil, ara ara spoiler içerebilir, atlayarak okuyun.* oyunculuk kesinlikle ön planda, özellikle leonardo dicaprio ve kate winslet'ın uzun süren bir tartışma sahnesi var ki, ayakta alkışlanacak cinsten. oscar'ı kazandıracak gibi görünüyor en sonunda ikisine de. 1950'lerin havası filmin kasvetini daha bir artırmış desek yeridir; elvis'in crying in the chapel'ı film devam ederken insanın zihninde çalmaya devam ediyor sanki. bir dikkat çeken özellik de 1950'ler ve sigara furyası, sönmek bilmeyen bir sigara geçiti izliyoruz filmde. sam mendes, kişilerin yaşadığı bunalımların tavırlarındaki yansımalarıyla yakın çekim ilgilenmiş. amerikan aile yapısının savaş sonrası bunalımdan dolaylı da olsa etkilenmesi falan gibi bir durum ancak kassan söz konusu olabilir. revolutionary road, bir devrim hikayesi belki ama bu dönüşüm (devrim) ilk akla geldiği manada değil, elindeki seçenekleri değerlendirmek için çaba sarfeden ve revolutionary yoluna çıkan bir evde hayatlarını devam ettirmeye çalışan bir ailenin devinim hikayesi aslında. o yüzden v for vandetta türünde bir film sakın beklemeyin, isme kanmayın. yazık olur size. ha bir de kathy bates'i es geçmemek lazım. küçük ama önemli bir rolde kendisi. tatlı sempatik hali belki de ilk kez rahatsız edici bir hal almış filmde. spoiler tehlikesi bitti. biraz american beauty, biraz in the bedroom, azıcık unfaithful kokan ama hiçbiriyle karıştırılmaması gereken bir film zira son dönem amerikan sineması için önemli bir film olmuş kanımca. öyle çerez filmlerden değil, oturulup üzerine düşünülmesi gerekenlerden...
yıllar önce, titanik faciasında başrol oynayan ikilinin, yıllar sonra oyunculukta katettikleri yol için bile izlenmesi gereken, 4 dalda altın küre adayı film. --- spoiler --- filmin senaryosu oldukça sıradan. son zamanlarda görmeye alıştığımız, izleyiciyi zorlayacak bir senaryo değil. fakat bu kadar sıradan bir senaryoda kate winslet ve leonardo di caprio o kadar iyiler ki, sahnelerdeki duyguları ve gerilimi siz de hissediyorsunuz. özellikle tartışma sahneleri çok başarılı. filmdeki karakterlerin neredeyse hepsi, bir şekilde istemedikleri hayatlar yaşıyorlar. ya bunu farkedemeyecek kadar sıradanlar, ya bunu farketmelerine rağmen bir şey yapmayacak kadar korkaklar, ya da wheeler çifti gibi bir şekilde engelleniyorlar. özellikle en son sahnede, kathy bates'in kocasının, karısının dırdırını duymamak için işitme cihazını kapatması çok vurucuydu. yakın zamanda evlenmeyi düşünüyorsanız, bu filme gitmenizi tavsiye etmem. --- spoiler ---
american dream dediğimiz olguyu yerden yere vuran film. boş, umutsuz ve mutsuz bir hayattan kurtulup gerçekten yaşamak isteyen bir kadının hikayesi anlatılyor. senaryo basit görünse de çok derin ve çok vurucu. oyunculuk resmen konuşmuş bu filmde. leonardo di caprio ve kate winslet titanic'teki anlamsız ve donuk oyunculuklarından sonra, bu filmde karşılıklı döktürmüşler. herkesin dediği gibi, özellikle tartışma sahneleri müthiş. sam mendes, american beuty'den sonra yine american dream ve insan ilişkileri üzerine çok derinlikli bir film yapmış. filmin değerinin giderek daha fazla anlaşılacağı görüşündeyim. ayrıca artık sam mendes tapınılacak yönetmenler arasına kendini sokmayı başardı. filmde sade bir yönetmenlik tekniğini seçmiş ve oyunculukları öne çıkartmıştır kendisi. bu da, filme asıl havasını kazandırmıştır. --- spoiler --- demek ki neymiş? kadınlardan korkacaksın, hele kalbi kırılınlardan, ölesiye kaçacaksın. --- spoiler ---
30'lu yaslarini yasayan herkes icin bir uyari.
içinde birazda nuri bilge ceylan'ın iklimler'i havasını barındıran film. leonardo di caprio'nun 2000 yılındaki the beach filminden sonra oynadığı hepsi üst düzey filmlerinin sonuncusu.
--- spoiler --- --- spoiler --- evlilikte kadının istediğini yapmazsan hayatın zindan olur temalı film.* --- spoiler --- --- spoiler ---
--- spoiler --- kavga sahneleri inanılmaz gerçekçi. yanıbaşınızda cereyan ediyor sanki. --- spoiler --- çok beğendim ancak içim sıkıldı, kalbim daraldı. ama kate winslet ve leonardo di caprio bu kadar muhteşem oynamasa böyle olmazdı.
şimdi şu olacak tahminlerinin asla çıkmadığı film. yahu nereye bağlayacaklar, bu kadın bu adama neden böyle bakıyo diye diye film bitti. --- spoiler --- kadının kocası da sevgilisi de bir dakika geçmeden boşalıyordu. kadının mutsuzluğunun, oralardan kaçmak istemesinin asıl sebebi o muydu acaba diye düşünmedim değil. ama o konuya hiç değinilmedi ne hikmetse... --- spoiler --- leonardo dicaprio burdaki rolüyle altın kürede en iyi erkek oyuncu dalında aday. sadece kavga sahnesiyle adaylığı kazandığı kuvvetle muhtemel. kate winsletin adaylığı bence baştan sona süper oyunculuğuyla tam da hak edilmiş cinsten. --- spoiler --- filmin anafikrine gelince; kadının hayallerine sırtını dönmeyeceksin. gün gelir hıncını senden öyle bir alır ki, kalırsın öylece. --- spoiler ---
fragmanında cat powerın sea of love şarkısı çalmaktadır.
müziklerini american beauty,angels in america,six feet under gibi dizi ve filmlerde imzası olan thomas newman yapmıştır.
filmde kate'in telefonda ağlamak isteyip de ağlayamadığı, kelimelerin boğazına düğümlendiği sahne oyunculuk açısından örnek olarak gösterilmeli bence. genel olarak beğenmesem de filmi, oyunculuk adına çok spot sahneler var '' oyunculuk budur '' dediğiniz. hatta haddimi aşarak bir çocukluk edip kate'in o hareketini taklit etmeye çalıştım, olmuyor lan valla olmuyor. öyle bir duygusal pozisyona gelsem bile gerçek hayatta yapamam lan ben o duruşu. helal olsun ne diyem. ödül de aldı zaten yakışır. facebook'ta fanı da oldum.
son donemde iki tane film yapmış ve ikisini de izlemiş biri olarak leonardo di caprio nun oyunculuk konusunda ciddi anlamda çok üst seviyelerde olduguna kanaat getirmemi sağlamış filmdir. kate winslet kötü müdür? tabiki değil o da muhteşem bir iş çıkartmıştır ama ben leonardo yu fazlasıyla takdir ettim.filme gelince biraz american beauty tadı yarattı bende ama güzel filmdi hakkını vermek gerekir.
66. altın küre ödülleri'nde kate winslet'a drama filmi dalında en iyi kadın oyuncu ödülü kazandıran film, yakışır diyoruz.
amerikan rüyasından uyan(a)mayan insanları anlatan çok çarpıcı, tokat gibi film. her anında size kendi yaşamınızı sorgulatan, rahatsız ederken heyecanladıran filmlerden biri olmus. kate ablanın oyunculuğu tartışılmaz derecede kusursuz, kafamdaki oscar heykelciğini daha filmin yarısına gelmeden takdim ettim kendisine. insanın kendini bulmak yerine koca bir yalanı yaşamaya ne kadar da meğilli olduğunu gözümüze sokuyor bu hikaye. --- spoiler --- april: so now i'm crazy because i don't love you, right? is that the point? frank: no! wrong! you're not crazy, and you do love me. that's the point, april. --- spoiler ---
50 yıldır çekimi planlanan lakin yılan hikayesine dönen film. kitabı filme çekme hakları kitap yayımlandıktan hemen sonra alınmış, sonra el değiştirmiş, hakların sahibi olan adam ölmüş, kitabının filme çekilmesini çok isteyen yazar da ölmüş muradına eremeden, bir iki önemli yapımcı çekmeye yeltenip başka filmleri tercih edip vazgeçmişler.... belki iyi de olmuş çünkü hep burun kıvırarak yaklaşmışlar ve çekselerdi bu kadar başarılı olmayabilirdi. filmde sadece kate winslet değil bütün kadro oyunculuk dersi veriyor. leonardo dicaprio beni hep irite eden bir aktör olmuştur ama onun da hakkını vermek gerek. sam mendes desen 'bakın ben american beauty'i çektim ama o benim gençlik hevesimdi, gerçek hayat bu, karımı bile oynatıyorum işte' demeye çalışıyor sanki bu iki başarılı ama ironik filme imza atarak.
olağanüstü bir film.o kadar gerçek ki insanın içine işliyor.son sahnesi inanılmaz etkileyici.kalakalıyorsunuz yerinizde.insanın içinde kopan fırtınalarla olan savaşını bu kadar net resmedebilmesi gerçekten müthiş.o kadar çok sahne var ki insanı vuran,tutulup kalıyorsunuz film bitince.detaya girmek manasız mutlaka izlenmesi gereken bir film.kitabı okumadım ama film aklımı başımdan aldı diyebilirim.eğer zor tatmin olan,hayalperest biriyseniz izlemeden önce bir kaç kez düşünün.gerçeklerle yüzleşmek acıdır.
--- spoiler --- “sahip olduklarınızı tartarak, virgül, ihtiyaçlarınızı bilerek, virgül, ne olmadan yapamayacağınızı bilerek, tire envanter kontrolü yapıldı.” --- spoiler ---
bu filmle gördük ki sam mendes kötü film çekemiyor. kendisi, amerikan rüyası diye etiketlenen yaşama minvalinin toplumsal diktesinin nasıl bir epidemiğe dönüştüğünün hikayesi olan filmine üst düzey bir oyunuluğu ve sinematografiyi enstruman ediyor; çalıyor da çalıyor ama öbür kulaktan çıkmak üzere söyledikleri kulağa pek hoş gelmiyor, eğlendirmiyor. --- spoiler --- belki amerikan rüyası denince bize farklıymış gibi görünen bu toplumsal sorunun aslında ne kadar evrensel olduğunu göstermesi açısından film, ilk artısını hanesine yazdırıyor. hikayede anlatılanın salt amerikan rüyası olduğunu iddia edemeyeceğimiz gibi bazılarımızın kendini zaman zaman deli karakterin yerinde olmak istediği en son varlık olan anne karnındaki o çocuk yerine koyma ihtimalinin gerçekliğini çoğunuz kabul edecektir diye tahmin ediyorum. bu bağlamda filmin sonunda işaret ettiği döngü çok da farklı olmadığımız yaşayışın müşahhas bir örneğidir. aslında bu misalden bahsederken varmak istediğim ve filmin de işaret ettiğine inandığım nokta; evlilik kavramının arızaları, bunun tüketim toplumunda yeri, imaj ve ekonomik kaygılarla insanları nasıl insan olmaktan çıkarıp ikiyüzlü, harcama ve para kazanma saikli varlıklara dönüştürdüğü. di caprio'nun karısını neden yokken aldatmasının ertesinde eve gelişindeki yüz ifadesini hatırlayın. meseleyi açıp kadın erkek taraflarına bakarsak madalyonun 'öteki' yüzü kesinlikle bir kez daha kadın oluyor. film kronolojisinde april kocasını ondan sonra aldatıyor (burada aldattığı komşu karakteri özenilen dünyaya duyulan özlemin ve geride kalanların bitkiselliğinin mükemmel bir metaforu; o yüzden de ağzından çıkan seni seviyorum'u kimse duymak istemiyor), kaçıp kurtulmak isteyen yine kendisi ama işte bahsettiğim o deformasyon sonucu ikiyüzlü bir şekilde çocuğu doğurmaya karar veren de o. aslında bu toplum dışına çıkma, april'in deyimiyle yaşamaya geri dönme çabasında kadının çalışıp erkeğin evde olacak olması da ayrıca manidar. kaldı ki sonlara doğru yaşanan 'sevme yeteneğini kaybetmiş delinin' her şeyi tüm çıplaklığıyla söylediği sahnelerde yönetmen kamerasını april'ın yüzünden ayırmıyor bir süre, vurguluyor. aslında lafı deformasyonun tek yönlü olmadığını bunun evlilikte, her şeyin olduğu gibi, paylaşıldığına getiriyor. evliliğin toplumsal dayatmasına yönelik (bkz: ultimo tango a parigi)'deki the girl karakterinin evlenmek istediği brando'dan önceki erkek arkadaşının tavırları. bu noktadan sonrasıysa daha da trajik. edilen büyük kavganın ardından yaşanan o sahte huzurun her anına sinmiş olduğu sabah ortaya konan idealize dünya aslında eyes wide shut'ın sonunda nicole kidman'ın eve gidip yapmamız gereken bir şey var diyip sevişme istediğini dile getirme durumuna denk düşüyor. herkesin rolünün belli olduğu (erkek çalışıyor ve yeni tasarılarından bahsediyor, kadınsa bulaşık yıkıyor, yemek yapıyor) bir toplum, ki o toplumun diğer tarafında bunlarla yüzleşme cesareti bulamayan komşu ve emlakçının hali ise daha da vahim. hepsinden öte sonunda dinleme cihazının sesini kısan amcaysa bize daha bir tanıdık. bunlardan kendimizi ne kadar farklılaştırabiliyoruz bilmiyorum ama amerikan rüyasının sadece 'banliyo' filmlerinde eleştirilen bir şey olduğunu zannedenlerin de azımsanmayacak derecede olduğunu düşünüyorum. filmi de evlenmeyi düşünenlere akşam sabah yemekten önce günde iki kere tavsiye ediyorum. gerçi neye yarar bilmiyorum çünkü hepimiz adının devrim olup, devrimin olmadığı yerlerde yaşıyoruz. --- spoiler ---
film hakkında söylemek istediklerimin hepsi söylenmiş olduğu için sadece oyuncular hakkında şöyle bir yorum yapmak istiyorum. leonardo nun o bebek yüzü, kate winslet'ın görmüş geçirmiş kadın karakterine azıcık yakışmamış gibi sanki. yani hep bu tip rolleri piç, hayatı parmağının ucunda oynatan biri gibi görünen kişiler oynadığından mıdır nedir frank wheeler 'in yüzü bana biraz tuhaf geldi. oyunculuğuna ise haşa denecek bir şey yok ama, bu rol için daha böyle bir haşmetli jon hamm gibi birisi kurgulanmış kafamda herhalde bilemedim.
gerçekçi ve acıtıcı bi film. bir erkeğin ve bir kadının dünyasının ne kadar farklı olduğunu gösteriyor, bir kez daha. hayatınıza, hayallerinize ve geleceğinize dair sorgulamalarınızdan dolayı depresyon yaşıyorsanız izlememenizi öneririm. tesirinden kurtulmak güç.
the missing filminden bir replik: "bir erkek ailesini kendisinden asla koruyamaz."
banliyö hayatını, tekdüze yaşamların sıkıcılığını, "yaşama dönmek" için bir kadının çırpınışını seyirciye birebir verebilen; parlak bir geleceğin risk almadan zor olacağını hatırlatan, başrollerinde şahane kate winslet ve leonardo di caprio'yu görebileceğiniz sam mendes filmi. film, temposunun düşük olması nedeniyle "bunaltı ve sıkışıp kalmışlık" hissini daha da ağır hissediyor, kendinizi "devrim yolu"nda hayal edebiliyor ve irkilebiliyorsunuz. hele ki, önceden veya şu anda istemediğiniz bir işi yapıyor veya istemediğiniz bir yerde yaşıyorsanız... eğer bu durumdaysanız film size olumlu bir etki verecektir ve sizi silkeleyip kendinize getirecektir. türk yönetmenlerin neredeyse hiçbirinin yapamadığı "seyirciyi orada hissettirmek, onların üzerinde yoğun empatiyi yaratabilmek ve tabiki ne vermek istediğini anlatabilmek... banliyönün tüm erkeklerinin işe giderken giydikleri, grinin tüm tonlarını barındıran aynı model takım elbiseleri ve aynı model şapkaları ile bir güruh halinde tren bekledikleri, trenden indikleri sahneler en önemli imgelerden biri. filmin "hayallerin peşinde" adlı türkçe adını yine hangi aklıevvelin çevirdiğini ve o aklıevvele cevap olarak; wheelerlar "devrim yolu"nda yaşıyorlar ve kimse hayallerinin peşinde falan değil, filmin türkçe adı da mis gibi "devrim yolu" olabilirdi. april'ın (winslet) yaşadığı ağır depresyon, dışarıda kaldığı gecenin ertesi günki mükemmel ev kadını rolü ve frank'in (caprio) yine o günki anlayışlı koca rolü, çiftin kavga sahnesi oyuncu seçiminin kusursuz olduğunu, winslet'ın altın küreyi hakettiğini ve oscar'ı da kapıvereceğini kanıtlıyor. her ne kadar winslet caprio'dan büyük görünse de onu biz yine de giydiği kıyafetlere ve saçlarına bağlıyoruz. sıkıldığınız sahnelerde -oyunlarını kaçırmamak adına- sizi koltuğunuzda oturtmayı başarabilen yine winslet ve caprio zaten... kathy bates (helen givings) film boyunca yine titanic'teki gibi çok sevimli ve sevecen ama sonunda klasik dedikoducu bir banliyö kadını. oğlu, akıl hastanesinden yeni çıkmış ve 37 kez elektroşok yemiş john givings ise, filmi renklendiren ve wheelerlar'ın yüzüne doğruları dan dan! söyleyen tek kişi ve tek deli! çocukların film boyunca nerede oldukları, filmdeki sevişmelerin neden kısacık sürdüğü, wheelerlar'ın paris olmuyorsa "yaşam" için neden frank'ın çalıştığı şehre taşınmadıkları ise ayrı merak konuları... sinema salonu değil de, dvd'si alınıp evde güzelce seyredilebilir.
leonardo dicaprio, kate winslet ve kathy bates üçlüsünü 12 yıl sonra yeniden bir araya getiren; insana yaşlanıyoruz be dedirten film. özellikle kate winslet ile kathy bates'in karşılıklı sahnelerinde gözlerim filikaları aramadı değil.
banliyö hayatında sıkışıp kalmış mutsuz bir ev hanımı ve hayalindeki mesleği bulamamış beyaz yakalı şirket çalışanı kocasının başka bir ülkeye taşınıp yeni bir hayat kurarak mutlu olma arzuları etrafında evliliklerdeki mutluluğu sorgulayan sam mendes filmi. --- spoiler --- frank (di caprio) önemsiz bir iş yaptığını ve çalıştığı firmada işe yaramadığını düşündüğü için mesleğinden memnun değildir. firmada işe yarar bir pozisyona yükselince mesleği ile barışık hale gelir ve paris'e taşınmaktan vazgeçer. ancak bu april (winslet) için geçerli değildir; paris'e taşınma rüyası son bulunca kimse için bir sevgisi kalmaz fakat sonunda mutsuz bir hayat sürmeyi kabullenir. ancak nefret ettiği yaşantısına yeni bir çocuk dünyaya getirmek istemez, amacı mutlu olmak değil mutluluk taklidi yapmaktır ve bu yüzden kürtaj yolunu seçer. finalde ise wheelerlar'ın sokağındaki diğer ailelerin mutsuz evliliklerini laf olsun diye idame ettirdiklerini görüyoruz. kate winslet'i seven ve halen daha anısıyla yaşadığını gördüğümüz adam karısına sevgi taklidi yapmaya devam ediyor ve yaşlı adam karısının dırdırını ses cihazını kısarak önlemeyi seçiyor. filmdeki herkesin 15 saniyede boşalması da kadınların mutsuzluğunun ayrı bir izahı olarak tezahür etmiş. filmin ismi de sahte evliliklerini devam ettiren mutsuz ailelerin yaşadığı sokağın isminden geliyor. bir aile en azından mutsuzluğundan deneyerek sıyrılmaya çalışırken, diğerleri mutsuz bir şekilde yaşamaya mahküm oluyor. devrim niteliğindeki bu girişim ise sokağın ve filmin ismi olarak güzel bir metafor olmuş. --- spoiler --- bu film bir yüreğinin götürdüğü yere git, bir anna karenina veya bir kaçıp uzaklaşma filmi değil. bir çiftin hayata tutunarak yaşadığını hissetme ve mutlu olma arzusunu anlatıyor. kitabını nasıl duymadım ve okumadım bilmiyorum, ama film bir romanın üst düzeyde yaratabileceği etkiyi pelikülden hissettirme başarısına sahip. bu yönüyle kitabın modern bir klasik olduğunu filmin bana söyletebilme gücü var. kitabın bu kadar çok eser verilmiş bir alana girmesine rağmen kendisine böyle bir kulvar açabilmesi ise romanda devrim niteliği taşımış, bu da kitabın ismiyle ayrı bir uyum sağlamış ve sam mendes de bu kaynaktan sonuna kadar faydalanmış. ayrıca konunun amerikan rüyası ile hiçbir alakası olmadığını belirtelim. kate winslet'in "bana dokunma bağırırım" tehtidinin ardından çığlık atması ve onu takip eden histerik gülüşü bile en iyi kadın oyuncu oscar'ını almasına yetmelidir. ben gönlümün 2009 en iyi film oscar'ını çoktan teslim ettim.
hayatımızın yeterince konforlu olması bizi mutlu etmeye yeter mi? amerikan banliyö yaşamı ve mutsuz ev kadınlarını tv dizilerinden takip etmek yerine kültür sosyolojisi üzerinden okuyanların fark edecekleri bir şey vardır; savaş sonrası amerika'nın refah toplumu ile tanışması ve her şeyin giderek genişlemesi (life itself!) ile ortaya bir boşluk çıktı ve de aslında abd'de en bunalımlı kuşak bu refah toplumunun kuşağıydı. ardından gelen kuşağın bu denli yenilikçi olmasında sanırım bu bunalımın etkisi vardır. kadınların hele içinde bulundukları durum daha da ilgi çekicidir: refah toplumunun deterjan reklamı kokan hayatlarını yaşayan bu kadınlar, ev işlerinin daha teknolojik hale gelmesi ile güya kendilerine ait daha fazla zamana ve hayata sahip oldular... ne var ki bu refahın getirdiği özgürlük duygusuyla birlikte aslında özgür olamadıklarını keşfetmeleri gecikmedi; kadınlara biçilen toplumsal rol artık yeterli gelmiyordu. kadınlar, özür olmadıklarını, aslında hayatlarının kocamana bir boşluk olduğunu keşfettikçe içinde bulundukları hayatı daha fazla tuzağa benzetir oldular ve nefes almak için çırpınışları krize dönüştü. keşke tennessee williams onlar hakkında da bir oyun yazsaydı. oysa bu oyun çok önce henrik ibsen tarafından yazılmıştı; (bkz: a dolls house) tv ve sinemaya dönersek biz bu kadınları tanıyoruz; onlar mad men'de, the hours'ta, love field'de karşımıza çıkıyor: bıkkın ve çaresiz ev kadınları... yıllar sonra aynı banliyölerden geçen başka kadınlar da aynı boşluk hissi ve çığlık atma ihtiyacı ile çırpınacaktı: little children'da mesela. kate winslet 'in filmin bir yerinde paris'e gitme isteğini dile getirirken açık ediyor kendini :" bütün bunlara ihtiyacım yok!" insanlar, tüketim coğrafyasında kendilerine sunulan reklam yaşantıların en doğru olduğuna inanıp da o reklamlardaki gibi en doğru şekilde yaşamak için çırpınıyor ve aldıkları tüm o şeylerle hayatlarındaki boşluğu doldurmaya çalışıyor. kronik memnuniyetsizlik deniyordu vicky, cristina, barcelona'da cristina için; bunun sebebi işte bu boşluk hissi. karı kocanın tıkalı kaldıkları hayatta hayal ettikleri şeyden bu kadar uzak kalmalarının sonucunda birbirlerine daha fazla yüklenmeleri ve birbirlerinin karakterlerini derinlemesine görememeleri bugün dahi bütün ailelerde gördüğümüz sorun. karı koca ne yazık ki kapana kısılmış durumdalar, bunu elbette daha fazla hisseden taraf kadın oluyor ve de bir kadının evlenip yuva kurmak, çocuklarına iyi bir anne ve kocasına iyi bir eş olmaktan daha fazlasını istemesi, tüm bunlara sahip olmuşken mutsuz olması kabul görmediği için çıkış yolu bulamıyor. kendini kurtarması lazım ama yapamıyor. bunu da filmlerde görmüştük; the ice storm'da siguarney weaver ve de the graduate'de anne bancroft da aynı hisle çürümüyorlar mıydı? kate winslet olağanüstü; aynı karakteri daha önce de canlandırmanın rahatlığı var muhtemelen üstünde ancak leonardo di caprio ilk defa kendisine hayran bıraktı beni, yakışıklı değil hatta çirkin bile sayılabilecek bir görüntü ile sahneyi ışıldatmak yerine karakterinin içine gömülerek oynuyor. onu ilk defa gerçekten karakteri yorumlarken görüyorum. filmde rahatsız edici bir sürü şey de var elbet; mesela şu depresyona girmiş matematikçi oğul hem kötü oynanmış hem de gereksizmiş gibi geldi; hele o en son tartışma sahnesinde sanki bizlere-seyirciye- karakterler hakkında neler hissetmemiz gerektiğini söylüyor gibiydi. halbuki onsuz da filmde biz bütün o düşüncelere sahiptik; erkeğin rahata düşkünlüğü ve kadının kindarlığı... sanırım romanda varlığından ötürü filmde kendisine yer verilmiş, keşke senaryodan çıkarılsaymış. bir de elbet filmin sonu var.... --- spoiler --- filmin sonu bütün yukarda söylediklerimi tersine işletiyor. bir noktadan sonra karı koca en büyük kavgalarını ediyor ve de sonrası yok! bu filme sonda çok daha cesur bir adım yakışırdı; kate winslet kocasını incitmeye devam edecek mi bilemeden kate winslet ölüyor, intihar da etmiyor üstelik... kendine uyguladığı kürtaj sırasında ölüyor. o hayatı kabul etmek istemediği için bunu yapıyor evet ama sondaki telefonla yardım isteğinden anlıyoruz ki yanlışlıkla öldürüyor kendini. yani bir yerde film, karakterini kurban vererek cesur bir sondan da kurtuluyor ve de üzgün leonardo ile bizi başbaşa bıraktığında aslında hayallerinin peşinden gitmek, mutlu olmak için her şeyi geride bırakıp, hayal ettiğin şeyi yaşamak gibi düşünceleri bir kenara itmiş oluyor. sonunda intihar edebilirdi kate winslet veya evi ve ailesini terk edebilirdi; yüzyıl kadar önce ibsen'in nora'sı oyun sonunda kapıyı vurup çıkabilmişti çünkü. --- spoiler ---
uzun zamandır karar vermekte zorlandığımız "leonardo dicaprio iyi oyuncu mu, değil mi" sorusuna artık kesinlik kazandıran filmdir. bu filmde harika kate winslet karşısında resmen döktürmüştür. leonardo dicaprio gerçekten iyi oyuncudur.
son zamanlarda izlediğim en etkileyici film. sam mendes'e bir ayakta alkışı daha hakettiren cinsten. "kendini mutlu olduğuna inandırmak; bilip de unutmak, bilip de susmak ne zor şey"in altını çizen, "çocuğunuza yapacağınız en büyük iyiliğin onu bu dünyaya getirmemek olduğu" gerçeğini tokat gibi yüzüme çarpan filmdir. --- spoiler --- fikirleri hiç değişmeyen john givings'in, frank'e en başta çok mantıklı; kendisi devrim yolundan sapıp sıradan yaşamına geri döndükten sonra "deli" gelmesi pek ironiktir. zavallı john. kadınların da çalışmasının zorunlu olduğu zamane düzeninde olsalar; yani durumları iyi denebilecek seviyede olmasa ve april da tipik bir kapitalist şirkette çalışmak zorunda olsa, asla mutsuz olmayacak bir ikili olurlardı diye düşünmekten kendimi alamadım film boyunca. zira april, bu durumda, düzenin ne kadar saçma olduğu gerçeğini unutmaya çalışmakta daha başarılı olur, varolanla yetinir, onu seven kocasına ve biricik çocuklarına kendini adar, hayatı sorgulamak yerine kabullenmeyi seçer ve mutlu olması kolaylaşırdı. tıpkı birçoğumuza şu an olduğu gibi. zavallı april. --- spoiler ---
kate winslet'ın oyunculuğuyla akıllara kazınması gereken film. çünkü filmdeki her iyi şey onun etrafında şekilleniyor. sam mendes'in yönetmenliğinin doruklarına çıkışı, senaryonun sıradan bir amerikan rüyası hikayesinden olağanüstü bir kadın çözümlemesine dönüşüşü... keşke bu film leo-kate ikilisinin yıllar sonra yeniden bir araya gelmesi pazarlama stratejisi sayesinde ilgi toplamasaydı, ya da böyle bir ihtiyaç hissedilmeseydi. çünkü leonardo dicaprio her ne kadar başarılı bir oyuncu sayılsa da böyle bir film için fazlasıyla abartılı oyunculuğu ve ne kadar uğraşıp didinse de kurtulamadığı "bebeto"luk imajı uygunsuz kaçıyor. daha güçlü bir erkek oyuncuyla bu film başyapıt olabilirmiş. ıskalanmış bir şaheser, ama tam on ikiden vurulmuş bir kate winslet performansı. keşke oscar adaylığı bu filmden gelseydi.
hakkinda en ufak birsey bilmeden arkadaslarin israri ile gece seansinda izledigim film. amacim sinemanin rahat koltuklarinda uyuyarak 1-2 saat gecirmekken tum gecemi, ertesi gunumu hatta bazi kaliplasmis fikirlerimi altust eden bir film olmustur. siradan bir konu, siradan hayatlar, mukemmel oyunculuk, muhtesem dialoglar ve harika bir muzik... --- spoiler --- ozellikle john givings karakteri filme damgasini vurmustur. aciksozlulugu ve can aciticiligi ile gercekleri wheeler'larin suratina bir bir carpip ciftimizin rahat bir uykuya gonullu bir dalisini engellemistir. arkadasin isaret parmagini april'in karnina dogru tutarak soyledigi son soz ise "oldurucu darbe" olmus ve bir nevi intihara suruklenen april'in yolunu iyice acmistir: - i'm glad one thing, i'm glad i'm not gonna be that kid. (bkz: gercekler acitir) --- spoiler ---
filmi dün gece izledim, sabah kalktım hâlâ etkisindeyim. işte bu nedenle çok başarılı bir film. kendi hayatınızdan pay biçtiğiniz ve gerçekçi bulduğunuz oranda sizi rahatsız ediyor film. wheelers ailesinin dramını yaşıyor olmayabilirsiniz, hatta evli bile olmanıza gerek yok. ancak bir evlilikte potansiyel olarak o duruma gelinebileceğini hissediyor veya biliyorsunuz. amerikan banliyösüne özgü bir dönem filmi olmasına rağmen, modernleşmeden nasibini almış her tüketici topluma mensup kişiye hitap edebilecek evrensellikte. ayrıca, filmi feminist açıdan okuduğunuzda yazacak, söyleyecek çok sözünüz olur. iyi bir eş, iki çocuk ve harika bir eve sahip olursanız başka ne istersiniz hayattan? aslında çok şey... kate winslet'ın oynadığı april wheeler karakteri de anlaşılan "çok şey" istiyor... ve spoiler'ımız da burada başlıyor. --- spoiler --- bu bağlamda, filmin sisteme getirdiği en büyük eleştiri bana kalırsa april'in ölmesi. sistem kendisini periferide konumlandıran kişiyi kusuyor, atıyor dışarı. ya kurallarımı kabul edersin, ya bu diyardan gidersin. --- spoiler --- michael shannonın oynadığı john givings karakteri de filmin foolu, yani "söylenemeyenleri" dile getiren bir araç. işin o kısmı daha iyi işlenebilirdi bana kalırsa, ama buna rağmen yine de etkileyici sahneler yok değildi. son olarak, kate winslet yok yere altın küre almamış, harika bir oyunculuk sergilemiş.
ben yaptim, uzaklara gidince insanin can sikintisi hayatin manasizligi gecmiyor. hayat degismiyor, birsey yaratmadan gecen hayat da bi moka benzemiyor. frank bosuna sormadi, 'ben neyim ki, ne yetenegim var?', bosuna karisinin cevabini bekleme soruya cevap degil.
insanların değişimi arzulamalarını ve bunun olası sonuçlarını tam da olması gerektiği gibi anlatmıştır.
umut ve beklentiler üzerine bir film. spoiler dead poets society için de geçerlidir... --- spoiler --- karı-koca nın büyük kavgalarından sonraki sabah kate winslet'in tavır ve davranışları bana hayvani bir şekilde ölü ozanlar derneğinde tiyatrocu çocuğun intihar öncesindeki davranışlarını hatırlattı. bir tanesi kocasının istediği ideal bir eşmiş gibi görünüyor, diğeri babasının kendisi için yaptığı tüm gelecek planlarına ok diyerek ideal evlat kılığına giriyor. çünkü her ikisi de artık umutlarının ve çarelerinin kalmadığını biliyor. direnmek anlamsız artık diye düşünüyorlar. --- spoiler ---
--- spoiler --- filmi izlerken ister istemez şöyle düşündüm. titanic'deki genç çifti ölüm ayırmasaydı, sonları na işte böyle olacaktı. buyrun size amerikan rüyası. buyrun size evlilik kurumu. oyunculuklar üst seviyede olduğu gibi konu da pek güzel irdelenmiş. dikkat edilirse, en mutlu ve birbirlerine yakın oldukları mutfak sahnesinde, frank ve april'in sevişmesi 1 dakika bile sürmüyor. frank eşine zibilyon kere de "seni seviyorum" dese, para etmez. seviyorsan yatakta da sevecek, tatmin edeceksin. sevdiğini sanıyorsun ama kadını sömürüyorsun. aynı şekilde komşuları shep de april'ı "seviyor" ve bunu ona da söylüyor. ama kendisi 1 dakika bile dayanamadan boşalıyor. sonuç: april hayattan tatminsiz. cinsellik hayatın önemli bir parçası ve april cinsellikte tatminsiz. tatmin edeni yok. bu yüzden belki de esas faktörün bilincinde olmadan paris'e gitmek istiyor. orada her açıdan tatmin olabileceğini sanıyor. "dimdik bir eyfel kulesinin", seks düşkünü fransızların olduğu paris boşa seçilmemiş. sembolik bir manası var. son sahne harikulade. yaşlı adam işitme cihazının sesini kapatıyor. duymamayı tercih ediyor. evlilik boyunca duymayı tercih etse, frank'in durumuna düşebilirdi. evet bugün evlilik kurumu konformizm ve escapism üzerine kurulu. illa yaşanacaksa, hakkıyla yaşamak için delilik isteyen bir delilik. --- spoiler ---
--- spoiler --- distimi için erken bir betimleme, ya da, karakterin ruh halini durgun akışıyla (akmayışıyla) aktarma çalışması. --- spoiler ---
içimizdeki boşluğu doldurmak için görmezden geldiğimiz şeyleri gayet güzel anlatmış olan film. karakterler kendilerine biçilmiş, öğretilmiş rolleri oynuyorlar. sonunda uğruna çabaladıkları ve elde ettikleri o plastik huzurun altındaki korkunç boşluğu görüyorlar ve mutsuzluk başlıyor. susulup da söylenmeyen ne çok şey olduğu, ihanet, kendini kandırmanın yöntemleri, imdat çağrılarına gösterilen kayıtsızlık ve yaşadığımız formaliteleri anlamlı görme çabasındaki aldatıcılık... umutsuzluğu görmek cesaret isteyen bir şeydir ya da eninde sonunda işitme cihazının sesini kapatmaya mahkumuz.
--- spoiler --- izlerken bu insanlar cok mutsuz , cok umutsuz hissiyle koltuga yapisiyor insan... hic bitmeyen , yorucu bir gerilim... --- spoiler --- gece tek basina izleyince ; gri ,karanlik viyana sokaklari insana modern dunyanin cikmazinda kapana kisilmis hissettiriyor kendini... oscardan eli bos donmeyecek bir film edit: filmdeki sokaklar da cok sikici ama filmi izledikten sonra sokaga cikinca , yasadiginiz sehirnde insani bunaltan turdense , hic atamiyorsunuz sikintiyi uzerinizden...
evliliklerin belirli dönemlerinde yaşanan kırılma noktalarının kaçınılmaz olduğunu ve bu durumun görülmezden gelinmesi halinde bir tarafın kaybedebileceğini muhteşem kate winslet ve leonardo di caprio oyunculuğuyla izlediğimiz güzel film. filmin sonunda her zamanki düşünce geliyor aklımıza: bahçeli güzel bir ev, yanakları al al sağlıklı çocuklar, güzel giyinen, hala seksi bir eş ve kariyer sahibi, yakışıklı bir koca yetmiyoor, yetmiyooor.
muhteşem kate winslet ve leonardo di caprio oyunculuğuna ragmen cok ic karartici olmus. basindan sonuna insani huzursuz eden bir temposu bir cok kuzey avrupa filmini geride birakir. sam mendes yine ustaligini konusturmus.
iç gıcıklayan ama kate winslet in oyunculuğunun zirve yaptığı filmdir.
yönetmen sam mendes, karakterleri ve belki de kaderleri hakkında, hikayenin başında kate winslet'in oynadığı tiyatro oyunu üzerinden tüm filmi özetlemiştir. --- spoiler --- tiyatro oyununa gelmeden önce şunu belirteyim ki, leonardo dicaprio, daha ilk cümlelerinde ilişkinin geleceği üzerine öngörüde bulunmamızı sağlıyor. tanışma sahnesinde: kw: nelerle ilgilenirsin? ldc: bu soruyu cevaplarsam yarım saat içinde ikimiz de sıkıntıdan ölmüş oluruz. tiyatro oyununa dönecek olursak... oyun sonrasında bir seyircinin yaptığı şu yorum çok önemli: - tanrıya şükür en sonunda bitti. bu uzun oyunu boşu boşuna izlemek ızdırap vericiydi. şu kadın da (kate winslet) tam bir hayalkırıklığıydı. bu yorum, aslında kendisini amerikan rüyasına kaptırarak, bir sahneymiş gibi wheeler çiftinin hayatını özenerek izleyen tüm komşu, arkadaş ve iş çevresinin ortak yorumu olacak filmin sonunda. çünkü kötü bitecek wheeler çiftinin hikayesi. "seyirci", amarikan rüyası ezberini bozan kate winslet'tan nefret edecek. tekrar tiyatro oyunu. sahnenin ve diğer oyuncuların kötü olmasından dolayı, kate winslet mutsuz. leonardo dicaprio da, tüm film boyunca yapacağı gibi, onu teselli etmeye çalışıyor oyun sonrasında: ldc: sanırım işler pek de umduğun gibi gitmedi, ha? kw: (sinirli) evet. ldc: ciddiyim, oyunu doğru düzgün oynayan tek kişi sendin. kw: (sinirli) teşekkürler. lcd: sanırım sana daha fazla rol vermeliydik. . . ldc: (winslet'in kendisini dinlememesine sinirlenerek) oyunun bu kadar kötü olması benim suçum değil! bunlar aslında tüm filmin özeti. iç burkucu. modern insanın yüzüne tutulan bir ayna. ve bu ayna ile, kaçıp gidemeseler de, barışık olan üç kişi daha var filmde. matematik dehası ve aynı zamanda akıl hastası olan john givings, ağır işiten ve gerektiğinde işitme cihazının sesini kısarak hayata ve evliliğe tahammül edebilen howard givings ve son olarak her sıkıldığında arka bahçenin sessizliğine kaçan shep campbell. kate winslet da film boyunca defalarca sessizliğe ihtiyacı olduğunu belirtiyor. campbell ile seviştiği sahnenin sonunda da belirttiği gibi: "sessizce oturalım, sonra sen beni eve bırakırsın" --- spoiler --- sinemada ya da orjinal dvd'sini alarak izlenecek filmlerden. sıkıştırılmış görüntü ve ses ile bu filmi ıskalamayın. son olarak, izlediğim en zekice finallerden birine sahip bu film.
artık iyiden iyiye aşina olduğumuz x üzerine bir film kalıbına sokup bir giriş yapmak zorunda olsaydım x'in hakkını vermek için pek çok sıfat eklemek zorunda kalırdım revolutionary road’un başına. cesaret üzerine, evlilik üzerine, hayaller üzerine, patriyarki üzerine, ümit üzerine, sistemin kendini varetme metotları üzerine, çok şey üzerine bir film revolutionary road. wheeler’ların dramını üzerinden sam mendes'in söyledikleri; resmin kabaca yorumunda ilk göze çarpan amerikan rüyası betimlemesinden çok, daha genel, daha fazla ilişkilere ve sistemin varetttiği, giderek dikte edip nihayetinde normalleştirdiği varolma şekillerine dair. mendes'in american beauty ile beraber değerlendirildiğinde resmettikleri zaman dilimi arasında onlarca sene olmasına rağmen birbirlerine pek çok açıdan referans verilebilecek şekilde okunması mümkün kılınmış, birbirlerini tümleyen ve zaman çizgisi üzerinden ileri ve geriye attığımız adımların bizi bu mesele özelinden çok da uzak yerlere taşımadığını gösteren bir filme imza attığını görüyoruz. eğer el attığı meseleler için bir öncelik sırlaması yapacak olursak mendes'in evlilik kurumundan ziyade cesaret ve hayaller üzerine bir işe soyunduğu, bunu da patriyarki’nin zaman mekan tanımadan dünyanın dört bir köşesinde başka başka formlarda karşımıza çıkan halleri ve bunun üzerinden kadına biçilen rollerin vardığı nokta ile birbirine yedirerek anlatmak derdinde olduğunu ve bunu da başardığını söyleyebiliriz. eğer sadece evlilik kurumu ve onun can sıkıcı pratikleri ile ilgili bir derdi olsaydı revolutionary road’un çok daha yavan bir hale bürünürdü kuşkusuz. evlilikler neden sıklıkla hiç de önceden kestirilemeyen bir karmaşaya ve içinden çıkılması imkansız bir anlaşmazlık batağına dönüşür sorusunun cevabını vermek için meseleyi derinleştirmez, modernizmin o sığ argümanlarına sırtınızı yaslayarak ezberden konuşmaya başlarsanız alacağınız netice her köşe başında onlarcasına rastladığımız bir yavanlığa denk olur. sam mendes ise o paketlenmiş paradigmayı alıp kolaycılık yaparak boş konuşmak yerine ilişkilerin aksayan doğasının en dibine kadar inerek bir sebep-sonuç ilişkisi kuruyor. mendes’in sıkıntısı kurumlardan ziyade insanlar. hayallerini sadece yaşadıkları tekdüze hayatın içinde yine o tekdüze hayatı katlanabilir kılmak için bir araç olarak kullanan, onu somutlaştırmaktan korkan, zaten sıklıkla öyle de bir niyet içerisinde olmayan insanlar. sistemin sürekli kendini tekrar eden pratikleri arasında, para ve mevki aralığında sıkışmış ama bir gün bu çarkı kıracağına inanan insan, o kırılma noktasına ulaşmak için kendine sürekli zahiri bir hedef belirleyerek yaşamını çekilir ve anlamlı kılmaya çalışıyor. evlenerek, çocuk yaparak, kariyer yaparak sürekli bir anlam atfetmeye, türlü meşgalelerle içini doldurmaya çalıştığı hayatını, sistemin kendi tayin ettiği sınırların dışına çıkanlara salladığı parmak sebebiyle hep tedirgin bir edilgenlikle “bir gün mutlaka”lar içerisinde tüketip gidiyor. wheeler’ların komşuları örneğinde olduğu gibi hayallerini somutlaştırmak için daha henüz fikri anlamda bir adım atanları dahi önceden yollarını kesip, tekrar aynı sıkıcı, aynı kendini tekrardan mürekkep hayatlarına geri döndürmek için uğraşanlar da var. kendi yapamadıklarını, hayalini dahi kurmaktan korktuklarını, kurulu düzenlerini kaybetme, başarısız olma korkuları yüzünden başkaları da yapmasın ve beraberce kendilerini kandırmaya devam etsinler isteyen komşular, akrabalar, arkadaşlar. frank için paris sabah aynı trenden inip, aynı merdivenlerden çıkarak, aynı tip kıyafetlere bürünmüş onlarca benzerinden sıyrılmak için önüne koyduğu bir hedef. paris’e sığınıyor. paris frank’in o sıkıcı hayatını uzaklarda bir yerlerdeki varlığı ile yaşanabilir kılarken bu ufak dünyalarında ufak başarıları ile ufacık dünyalar bina etmiş insanları tekrar sisteme dahil etmek için kullanılan sentetik bir enstürman olup çıkıyor. çünkü paris asla somutlaşamıyor. frank’ın paris’i hep biraz daha para biriktirip, biraz daha sırtını sağlama alıp, çocuklar biraz daha büyüdüğünde, biraz daha iyi bir mevkiye gelip şartlar biraz daha olgunlaştığında -yani hiç bir zaman- gidilecek bir neverland aslında. ve frank çocuğu doğurması için april’e duygu sömürünün en aşağılık şeklini yapıp olabilecek en ataerkil savlarla saldırdığında sahip olduğu ufacık şeyleri kaybetmemek adına ne kadar ikiyüzlü ve bencil olabileceğini gösteriyor. april de kadın olmanın cezasını önce frank’in sözleri ile düştüğü ikilemde sonra da verdiği cesur karar sonrası vardığı kötü son ile çekiyor. herkes, hepimiz kendi değersiz hayatlarımıza aslında çok önemli amaçlara hizmet ediyormuşcasına değerler yüklüyor, elimize sıkıştırılan ufacık oyuncaklarla çeperlerin ardını tecrübe etmekten korkarak yaşayıp gidiyoruz. dahası yaşayıp ölüyoruz. dahası ölemiyor, ölene kadar bu aynı anlamsız pratiği durmadan tecrübe ediyoruz. yaşama amacımızı rasyonalize edip ona bir kıymet kazandırabilmek için arkasına sığındığımız şeyleri, elde ettiğimiz ufak kazançlardan vazgeçmemek adına “orda bir paris var uzakta” düzlemine demir atarak doğrusu, makulü, mantıklısı buymuş gibi kabulleniyoruz. john givings’in bu fasit dairenin anlamsızlığını herkesten daha iyi kavramış haline ise en fazla deli deyip geçiyoruz. bir de eklemeden geçemeyeceğim, kate winslet’ın belki de kariyer zirvesi bu film, the reader’dan daha çok revolutionary road ile hak ediyor o adaylığı. özellikle ekran başında insanın sinirlerini geren ve sizi tam meselenin ortasına bırakılmışsınız ya da olanlara bizatihi tarafmışsınız gibi hissettiren kavga sahnelerinde hem di caprio hem de kate winslet fazlasıyla başarılılar. slumdog millionaire'e ciddi bir rakip olabilirdi ancak her nedense görmezden gelmiş akademi. sam mendes'e bana kendimi bu kadar kötü, bu kadar çaresiz ve bu kadar tedirgin hissettirdiği için teşekkür ediyorum. hatta yanaşsın bakiyim acık, bir tane de öpüyorum.
ilk bölümünü izleyince sam mendes'in american beauty'nin yenisini çektiğini sandığım, ikinci bölümünü izleyince bambaşka bir boyuta bürünen şukela bir dram. american beauty'deki gibi- iki komşu aile ve bu iki komşunun mutlu görünen ama aslen mutsuz çiftleri, plaza insanının zevk almadığı işleri maddiyat uğruna katlanıp patronuna boyun eğmesi, tımarhanede yatmış bir komşu çocuğu, birbirini aldatan karı-koca, amerikan orta sınıfı üzerinden sistemi ve yapmacık insan ilişkileri eleştirisi ve aslında varolmayan ama varmış gibi gösterilen amerikan rüyası, "hiçbir şey aslında göründüğü gibi değildir" tabanlı - olaylar devam filmi niteliğindeydi. fakat karı koca arasındaki ilişkinin ve sorunların detaylandırılması ile film american beauty'den çok uzaklara, kitaptan filmi çekilen başarılı bir filme dönüştü. gayet vurucu bir son ile de noktalandı. böylece di caprio ile winslet titanic'ten sonra süper bir dönüş yapmış oldular. filmde en çok dikkatimi çeken john givings karakteriydi. filmde bilginin, aklın, mantığın temsilcisi gibiydi. sorunları açıklayarak ortaya döktü ve çözüm önerisi sundu . filmde rasyonel olanın tarafını gösteriyordu. genelde tüm filmin vermek istediği dramartujiyi, anafikri bir karakterin tiradında apaçık vermesi izleyiciyi salak yerine koymak gibi gelse de, bu filmde belki de michael shannon`ın harika oyunculuğu sayesinde hiç itici gelen bir durum olmadı. kate winslet içinde ayrı parantez açmak gerek. hem the reader ile hem de revolutionary road ile oscar'ı iki kez hakediyor bu sene. güzel bir ayrıntı da, kurumsal şirketlerde çalışanların başına çokça gelebilecek, kendince çok önemsiz ve özen göstermeden yapılan kimi işlerin şirketin üst yönetimi tarafından çok beğenilmesiydi. iş hayatındaki iyi-kötü kavramının saçmalığına güzel bir göndermeydi.
cok gercekci bir film. kate winslet hakikaten dokturuyor. oyle ki bircok sahnede sadece gozleriyle anlatiyor bize icinde kopan firtinalari, tek bir kelime bile etmeden.. 'the reader' filmini izlemedim; ama kate winslet bu filmdeki roluyle bir oscar adayligi hak ediyordu..
leonardo dicaprio'nun beach ile başlayan oyunculuk/film ivmesi yükselişinin catch me if you can ve blood diamond'dan sonra bu filmle son noktaya ulaştığını görüyoruz. kate winslet ise "olmuş" dedirttiren bir oyunculuk sergiliyor. iki saat boyunca saniye göz kırpmadan izlenebilecek bir film.
--- spoiler --- amerikan rüyası dedikleri şeyin aslında, bir kadının, ailesinin ve kendisinin hayatını mahvetmesi olduğunu american beauty'den sonra bana bir kez daha anlatan film. filmin son sahnesinde gösterilen ihtiyarın kulaklık çözümünü, frank(leonardo) en başından uygulasaydı hayat onun için daha huzurlu olabilirdi. --- spoiler ---
sekizinci afm uluslararasi bagimsiz film festivali çerçevesinde, izledim. ne güzel. hakkaten merak ettiğim bir şey var; filmin en sert, en damar kavga sahnelerinde kate ve leo birbirlerine öldürücü ithamlarda bulunurken, gerim gerim gerilmesi gereken ("ger" ler ne güzel oldu peşpeşe) izleyicilerin yarısı neye gülüyordu ? vallaha billaha balkondan aşağı uçan kafa atmak istedim bir ara. yine bazı kavga sahnelerinde, taraflar birbirine ayar verme yarışına girmişken, sağlam saldırı içeren repliklerden sonra salonda bir "hoooooo" sesi. penaltı kaçırılınca çıkan sesten bahsediyorum. nedir bu aq ? evet john givings'in dobra sözlerinin yarattığı gülünç durumlar vardı, ama ne bileyim en fazla bir "hehe" dedirtecek ayarda tutulmuştu. sinefil falan değilim, tahminimce sahnelerin artık atmosferi mi denir ambiansımı denir gerilimi mi denir her neyse, onu bozmamak için sanki özen göstermiş sam mendes. çok da iyi etmiş. ama bu insanlar neye yarıldı birader, ciddi ciddi bişeyleri anlamadığımı düşündüğüm anlar oldu. bu entry aşağıdaki fesat fikire kapılan yazarların saldırısına uğrayacaktır: -mnkduum mesaj kaygısı taşıyo "benim espri anlayışım üst düzey" diye.. - yok öyle bişey. adım gibi eminim şu an şunu okuyan, bir şekile sözlüğü seven, veya bu filmi seven insanların (en azından o gece o salondaki, bahsettiğim kesimin oranından daha fazlasının) "espri anlayışı" recep ivedikten yüksektir. ukalalık falan da yok. bu filmde "puehauheauha yarıldım hafız" sahnesi yoktu arkadaş.
güzel film...... ama kate winslet in hayat ve orta sınıf amerikan yaşam tarzı içindeki kıstırılmışlığı, boğulması ve çaresiliğini yeterince hissedemedim.. sanki birzdaha april in ruh halinin içine girsek oralrda o umutsuzlukta dolaşsak bizimde içimize dolacak çamurlar artacak gibi... ayrıca michael shannon denen oyuncu da kate bates in ileri zekalı oğlu rolünde kısa ama öz bi show yapıyor.. dikkat ediniz.....
(bkz: bir şehre gidememek)
oturduk izledik, içimiz karardı. --- spoiler --- evet leonardo dicaprio ve kate winslet süper oynamışlar buna hiç lafım yok amma velakin bana bu amerikan rüyasına bok atma konusundan gına geldi. aslında tam amerikan rüyası da denemez. hepimiz hemen hemen benzer hayatlar yaşıyoruz, sabah kalkıp işe gidiyoruz, evleniyoruz, çocuk doğuruyoruz günlerimiz bi şekilde geçip gidiyo ve bu olaya sürekli kötü gözle bakılıyo. eee napıcaktık kardeşim?? gerçekten bi çözüm sunan var mı buna?? gerçekten her bi boku arkada bırakıp paris'e gitmek çözüm olacak mı??? bırakın allasen ya! böyle bi anda karar verip deniz kıyısına taşınan kaç tane insan gördüm, hepsi 2 ay sonra sıkılıp eşşek gibi geri döndüler. niye? çünkü problem yaşadıkları şehirde, ülkede vs.de değil. sorun kendilerinde. sorun iç huzurlarını bulamamalarında. suç amerikan rüyasında değil bence, suç bizlerde. yaşadığımız andan zevk almasını bilmeyip bütün mutluluğu dışarda bi yerlerde arayan salaklarda. hayatı hatalı yaşıyoruz, yaptığımız işi bırakıp başka bi işe geçelim onda mutlu olacak mıyız acaba? hiç sanmıyorum. hayata bakış açımızı değiştirmeyip sorunun kökünü halletmedikçe ne yaparsak yapalım mutsuz olmaya mahkumuz. maalesef insan doğası bu, kendini mutsuz olmaya programlamış. evlenir nie evlendim der, bekar kalır yalnızlıktan sıkılır, çalışır kahrolsun kapitalizm der, işten çıkar evde oturmaktan sıkılır. eeee peki nası mutlu olmayı düşünüyosunuz canlarım??? olay içimizde bitiyo dışımızda değil... --- spoiler ---
michael shannon 'ın canlandırdığı, john givings karakterinin yer yer joker'i anımsattığı filmdir kendileri. çevresindekilere dalaşma kısmını geçtim, masa başında o "what happened?" deyişinden sonra, "your balls dropped off?" demesini bekledim ne yalan söyleyeyim.
hangimiz aradığımızı bulduk ki hayattan dedirten, insanın kendi hayatını sorgulamasını sağlayan filmdir. bilindik hikayesi, kate winslet ve leonardo di caprio'nun mükemmel performası sayesinde ilgi çekmeyi başarmış, april'ın hayalkırıklıkları ve frank'in sev beni çırpınışlarıyla film madalyonun diğer yüzünü başarıyla görmemizi sağlamıştır.
american dream'i yerden yere vurmakmış, hah, güleyim bari. yönetmen iyi yolda olduğunu, iyi niyetli olduğunu belli ediyor. american beauty'de de benzer bir hissi yakalamıştık, ama olmuyor, olmuyor. neden mi? çünkü hollywood'da hiç kimsenin kendi beslendiği yapıyı sorgulamaya cesareti yok da ondan. ucuna kadar gelmişsin, ikinci dünya savaşından sonra oluşan ekonomik refahın sosyolojik boyutunu ele almışsın, küçük kasaba hayatının çıkmazlarını gözümüze sokmuşsun, kapitalist sistemde hırsların, insanların ve hayallerin önüne geçtiğini göstermişsin, ee bu kadar yapmışken bi iki adım sola atıp adam gibi bir sistem eleştirisi yapsana. bir iki aileyi daha örnek göstersene. bunun toplumsal/sınıfsal bir mesele olduğunu vurgulasana. yalnızca tek bir aile mi aynı çıkmaz sokaklarda dolanan, tek bir kişi mi hayallerinden vazgeçen, geldiği yerden, bulunduğu noktadan pişmanlık duyan, hayatı kaçırdığı hissi yaşayan? yani mutsuzluk kişisel bir olgu mu da, gittin bütün eleştirini kadının nevrotikliği üzerinden yaptın, sorumluluğu onun üzerine yıkarak sistemi kurtardın. değil. mutsuzluk kişisel değil. binlerce kişinin işsiz kaldığı, iş güvencesinin olmadığı, çalışanların artık neden çalıştığını bile bilmediği, çocukluk hayallerinin mezarı başında ağlandığı bir dünyada mutsuzluk 'nevrotik' olmakla açıklanamaz. bir söz, arkasında durulduğu zaman değerlidir oysa. dolayısıyla bu filmde ancak duyarlı izleyicinin kavrayabileceği kadar gizli bir sistem eleştirisi yapılması, söylenmek istenen sözün arkasında durulmadığını gösteriyor. tipik bir orta sınıf amerikan ailesinin bunalımını yansıtmaktan öteye gitmiyor bence film. bir hayal kırıklığı daha...
tipik bir orta sınıf amerikan ailesinin bunalımını hiç umursamıyor revolutionary road, aksine onu yem olarak atıp ardında bir kişiyi betimliyor. burada sistem eleştirisinden ziyade, çok daha genel bir yaraya parmak basıyor. hayallerinden vazgeçen bir aile, sisteme ayak uydurmak, hırs, para vs anlatılmış olsa da, kamerasını daha çok bir kadının iç dünyasına yönlendirmiş bir film var karşımızda. bu kadına odaklanmamızı sağlayan da kate winslet değil leonardo di caprio'dur bana göre. muhakkak herkes mutsuzdur, ancak toplumun genel geçerine ayak uyduramayanların mutsuzluğu apayrıdır; çünkü onlar bir yandan da mutlu rolü yapıp, kendi mutsuzluklarına inanmamaya çalışırlar. bu açıdan april wheeler bir geç zaman anna karenina'sıdır. anna'nın yaşadığı tüm hezeyanları üstüne bir de sindirilerek deneyimler. öyle olması gerektigini gördükleri için öyle olmaya başlamışlıklarına leke sürenleri kati surette cezalandıranlarla çevrilidir etrafı- her zaman olduğu gibi. duyguları farklı işleyen, kesinlikle bencillikle suçlanamayacak olan april, sırf çocukları için yaşamanın ne kadar boş olduğunu dillendirir ve karşısında aldığı tepki çocuklarını sevmediği yönünde bir suçlama olur. kaldı ki, her annenin çocuguna tapması gerektigi bir doktrindir, her çocugun annesini sevmesi gerektigi doktrini gibi... anna'yı da april'ı da biraz olsun anlamak gerekirdi oysaki. ve kendisinin anormal (normal? anormal?) olduğuna ikna edilen biri için, en güzel sonla biter film.
yönetmen sonuyla nuri bilge ceylan'a selam etmiştir! filmin en güzel anı da son anıdır.
tarifsiz oyunculuklar ile tuylerimi diken diken eden harika kate-leo reunion'i --- spoiler --- gozume carpan 2 detay soyledir ki: -titanic'te leonardo dicaprio olur kate winslet yalniz kalir iken bu filmde kate winslet olmus leonardo yalniz kalmistir. -kate cigimin komsusu shep ile arabadaki sevisme sahnesinde adamin eli arabanin camina yapisip kademeli olarak asagi kaymistir ki bunu da titanic e bir gonderme olarak goruyorum. titanic'te o el leonardo ya aitti tabi. --- spoiler ---
filmi hiç beğenmedim. --- spoiler --- hamile bir kadının sürekli martini ve sigara içtiği nerde görülmüş lan? sırf bu nedenle bile bu filmi yapanları kınıyorum. filmde iyi olan tek şey kate winslet ın oyunculuğuydu. --- spoiler --- edit: aman iyi hepiniz sigara için hamileyken.
insanin istedigi gibi bir hayat yasayabilmesi yurek ister diyen film. izleyip de ayilan oluyo mudur bilmiyorum.
daha geçen seneye kadar vurdulu kırdılı 3 film birdenin peş peşe yayınlandığı yeni rüya sineması'nda da vizyona girmiş film. bilinçaltıma nasıl yerleştiyse, kimin afişini görsem "ulan bu da mı pornocu oldu?" demekten kendimi alamıyorum. geçen tom cruise'a üzülmüştüm, pazar günü de kate abla'ya canım acıdı. hem de daha yeni oscarı kucaklamıştı, şimdi de onu kucaklayacaklardı demek. küçük anlar bunlar, 5. saniyede topluyor beyin ortalığı, ama filmin adı da "hayallerin peşinde" diye çevrilmiş. 3 hayal birden, peşpeşe. lanet olsun saat dokuz olmuş ben hala evde kendimi kendimden tiksindiriyorum.
filmdeki çocukların oyunculuk maliyetlerinin çok yüksek olduğunu düşündüğüm filmdir. niye böyle düşünüyorum gelin birlikte soralım: çocukları film boyunca ya bir ya iki defa görüyoruz. çocukları yakın akrabalarına mı bırakıyorlar? yoksa o çocuklar ayrı bir evde mi yaşıyorlar? yoksa o çocuklar gece gündüz trafik ışıklarında cam mı siliyorlar? evet çok abarttık. ama bir yetkilinin cevap vermesi gerekir? nerede bu çocuklar? (bkz: nerede bu devlet nerede bu millet)
"modern insanın açmazları" tey tey. nefret ediyorum bu cümleden. ne açmaz'ı yahu, satranç oynamıyoruz, yaşıyoruz. yaşamda vezirle piyon yalnızca kişisel gelişim kitaplarında aynı kutuya konuyor. vezirler'in naaşı, teşvikiye'den zincirlikuyu'ya giderken, piyonun naaşı, vatan sağolsun'dan asit kuyusuna gidiyor. film ise piyonu ya da veziri değil, arada kalmışları, seni-beni anlatıyor: at, fil, kale, -artık kalibrene göre-. --- spoiler --- insanın sistem tarafından sınırlandırıldığı ve bu sınırları aşmanın sanat dışında -filmimizdeki tiyatro sahnesi de bunu vurgular- hiçbir yolunun olmadığı*, suser arkadaşlar tarafından da diğer yorumlarda da gayet güzel anlatıldı, o kısımlara fazlaca değinmeden 2 hayati konuya giriyorum. (april'ın ne istediğini bilmemesi ve 'son kahvaltı'* april (winslet) paris'e gitmek istemiyor. çünkü aslında ne istediğini bilmiyor. frank'in (dicaprio) eşine ve deliye el kaldırdığı sahnelerde hep 'erkekliği' mevzubahisti. frank'de cinsel bir sorun var ve bunu kaldıramıyor. mutfaktaki sevişme sahnesini hatırlayın, olması gerektiği gibi şehvetli bir sahne değil bu, alabildiğine yalın. frank yatakta olduğu gibi işinde de başarılı değil hatta parlak zekalı biri de değil. işte april'ın kaçmak istediği ise bütün bunların hepsi. eşini yetersiz buluyor, bunu sürekli yüzüne karşı da söylüyor. "nefret ettiğin bir işte çalışıyorsun". bunu o kadar iğneleyici söylüyor ki frank'i kendi huzursuzluğuna katık ediyor. ne istediğini bilmiyor april demiştik. birincisi "paris için öyle böyle diyorlar" diye çoşkulu bir övgüyle anlattığı paris'e hiç gitmemiş ama gidince sekreter olacak mış da mış. lakin elinde sözlükle fransızca çalışan, "sen aslında gitmek istemiyorsun, öküz" diye suçlanan frank oluyor. adam isteksiz de olsa, elinden geleni yapıyor halbuki. iş yerine postayı koyuyor, gururla ve inanarak bahsediyor çevresine planlarından. april'ın tüm süreç boyunca en büyük hatası, eşini kolundan tutup, her şeye ikna edebilecekken bunu yapmaması. sonra april hamile kalıyor. frank'in yeni iş pozisyonunu dinlemek ve rasyonel bir gelecek planlaması yapmak yerine, frank'e surat yapıp, onun en iyi arkadaşıyla yatıyor. bu aldatma önemli. april'ın aradığının 'başka bir beden' olmadığını keşfediyoruz bu aldatmada. zira sevişirken yine huzursuz april hanım. "kaçalım" diyen adamı da sallamıyor, zira gitmek istediği yer paris değil, neverland. april; hayatına muhteşem bir kahvaltının ardından, 'kedi olalı ilk defa bir fare yakalamış' eşinin, iş yerinde yükselme alacağı o heyecan dolu günde son veriyor. frank içten şekilde soruyor: "gerçekten mutlu muyuz bu yeni durumdan." orada söyleyemiyor işte april, "gitme, bırak işini gidelim uzaklara" diye. frank'in ise tüm film boyunca suçlu olduğu tek yer burası. hayatında ilk kez bir işe yarayacak olduğunun sarhoşluğuna o kadar kendini kaptırmış ki, 'ölüyorum ben' ifadesini yakalayamıyor o güzel eşinin yüzünde. sonra. sonra mı. april film boyunca işlediği günahlarının toplamı kadar bir günah işleyip neverland'e, huzura doğru giderken, frank'i bok gibi bırakıyor ortada. "hopeless emptiness. now you've said it. plenty of people are onto the emptiness, but it takes real guts to see the hopelessness. " (bağlamsal olarak mealen şöyle; hayatın boş olduğunun herkes farkında, ama hayatın aynı zamanda umutsuz olduğunu fark etmek göt ister.) --- spoiler --- tüm hemcinslerime, 'ilişkimiz heyecanını yitirdi alper' diye serzenişte bulunan sevdiceklerine bu filmi doğumgünü, sevgililer günü ya da sakatlar haftası gibi özel bir günde dvd olarak postalamalarını salık veriyorum. dvd'nin üzerine de "2 defa izlenip yorumlanacak" notunu yazmayı unutmayasınız. ha sevdicek bu tip sebeplerden çoktan terk ettiyse yapılması gereken, paraya kıyıp filmin blu ray versiyonunu hediye vermektir, ki en ufak ayrıntıyı dahi kaçırmasın. hatta kutuya filmin afişini de koyun, odasına assın. kapak olsun.
çoğu kişinin de söylediği gibi sıradan bir hikaye ama mükemmel oyunculuklar. ve yine çoğu kişinin söylediği gibi kate'in karşısında leonarda biraz genç, toy kalmış, oyunculuk mükemmel ama sanki biraz daha yaşlı, olgun biri daha iyi olurdu diye düşünüyor insan. bence kate winslet'ın oyunculuğunun doruk noktalarına çıkan bir sahne ise aprilin ceninden kurtulduktan sonra aşağıya inmesi, camın önünde durup dışarıya bakarken, yüzündeki o rahatlamış ifade 'evet kurtuldum' diye düşünürken, kan geldiğini fark etmesiyle yeniden yüzüne yerleşen çaresizlik.. sadece mimikler, bakışlarla herşeyi o kadar güzel ifade ediyordu ki, budur dedim. mükemmeldi her sahnede, her duyguda.
leo ve kate var, daha ne olsun diye gittigim, cok begendigim ama tansiyonumu dusuren film. --- spoiler --- --- spoiler --- --- spoiler --- ortada gordugum izledigim hic bir sey yok. olsa icim yanmayacak ama o son bolumle beni bayilma noktasına getirmistir. kisacasi hassas olan izlemesin. bir de ben de "işler ters gitti, kiza yazik oldu" gibi bir izlenimden cok, kiz intihar etti gibi bir his birakmistir. dusununce yaptigi da biraz bile bile lades degil mi --- spoiler --- --- spoiler --- --- spoiler ---
"istediğim hayatı yaşayamıyorsam; yaşamanın ne anlamı var" diyen bir film. moral bözukken, depresifken, evlilik arifesinde kafalarda bir tanecik bile "acaba" varken gidilmemesi gereken bir film...
kate winslet'le leonardo di caprio'yu birleştirince ve amerikan orta sınıf elestirisini filmleriyle en iyi yapan yönetmenlerden biri sam mendesin adını filmin rejisinde görünce, itiraf etmek gerekirse eleştirel tonda ilerleyen sosyal kaygıları ön planda bir titanik bekliyordum. kesinlikle benim için beklentilerimin ötesinde bir film oldu. aslında little children'dan sonra bir daha amerikan sınıf elestirisi filmi izlemeyecegim inanılmaz ahlakçı oluyor diye kendime söz vermistim. ama film orta sınıf eleştirisiyle kalmıyor ve ciddi bir sorgulatma yaşatıyor insana. çok anlam yüklenmiş ve bu sorumluluğun üstesinden gerek oyunculuk gerek atmosfer yardımıyla çok iyi gelen çok iyi realize edilmiş sahneler var filmde. hele: --- spoiler --- whellerlar komşu çifte parise yerleseceklerini söyledikten sonra, gece yatmadan komşu çiftin kadın olanın yaşadığı kriz anı süper tasvir edilmişti. o nasıl bir hasettir ve "aman tanrim önümüzde özgür bir çift örneği var, ya şimdi benim kocam da böyle bir şey yapmak isterse" halidir ve nasıl güzel işlenmiştir. aslında bu film de biraz sonuyla kadını victimize ediyordu ama yine de hayallerinin peşinden gitmedikleri için cezalandırıyordu karakterleri en azından. little children'daki gibi eşlerini aldattıkları için değil. --- spoiler ---
düşük tempolu, evlilik ve yakın çevre ilişkilerini sorgulayan bir film olmuş; başrolleri paylaşan ikilinin yıllar sonra bambaşka bir ilişki hikayesiyle bir araya geldiğini ve yılların kate winslet'dan daha fazla şeyler götürdüğünü gördük filmle beraber. elbette bu yıllanmış şaraplara olan benzerliğini vurgulamakta benim için. "hayallerin peşinde" ismiyle vizyona sunulmasına ise itiraz edesim var. --- spoiler --- filmde psikolojik sorunlu birini oynayan karakterin söylediği bir söz var: "umutsuzluğa bakmak çok cesaret ister!" hikayeye en çok renk katan oyuncu aynı zamanda, normal olamayan ve öyle de karşılanamayan birinin sıradanlığa kendince karşı duruşu ve tutunamayışını anlatan. kalmak ve gitmek arasında yaşanan çelişkileri, travmaya uzanan ruh hallerini ağır ağır anlatmış yönetmen. baştan heyecan yaratan farklı hayat fikirlerinin, alışkanlıklar ve garanti bir hayat tarafından nasıl kıskaca alındığına vurgular yapıyor. april ve frank ilişkisindeki iniş ve çıkışlarda, erkek karakterin durmaksızın konuşup çözüm üretme ihtiyacıyla farkında olmadan eşini boğması var gözüme batanlar arasında; april en sonunda dayanamayıp soruyor: "biraz düşünmem lazım, anlamıyor musun?" günlük hayattaki ilişkilerde sık karşılaştığımız sürekli konuşma ile terapi fenomenine bir karşı çıkış bu adeta ve evet, kısa süreli bile olsa sessizliklere de ihtiyacı var çiftlerin. final çok çarpıcı düşünülmüş ve keşke o amca gibi çözümlerimiz olsa diye düşünmeden edemedim... --- spoiler ---
filmde bir de kathy bates vardır ki inanılmaz oynar, kesinlikle normal bi oyuncu değil bu kadın, bir kez daha görmüş olduk bunu. bu film ki oyuncu performanslarına çok şey borçlu olan, kate winslet'ın, dicaprio'nun, komşuları rolündeki iki oyuncunun döktürdüğü, michael shannon'ın deli rolüyle oscar adaylığı elde ettiği bir film. böylesi bir performans şovunun içinde bile ufacık rolünle kendini belli ediyorsan ne diyeyim ben sana kathy üstadım. sana bir şey demeyeyim, yazarlara diyeyim, eğer filmi görmediyseniz, bates'in performansına dikkat!
bu bir sam mendes filmi değil. bu iki saatlik bi virginia woolf romanı. dolayısıyla çok güzel.
oscar ödüllerinin mahiyeti (olduğunu da düşünmüyorum) hiç umrumda değil ama bu filmin en iyi film dalında aday olmamasına anlam veremiyorum. veriyor da olabilirim. john givings'e deli deniliyor filmde ancak en doğru lafları da kendisi ediyor. tüm çıplaklığıyla ortaya serdiği tespitleri, umutsuzluk adına bir filozofun ağzından dökülür gibi. belki de tanıdığımız bir düşünüre gönderme. işte evde o "deli"yle kavga edildiği sahnenin peşi sıra bir kare yansıyor ekrana. april bir masada oturmuş, sigarasından derin derin nefesler çekerken, kamera sabit ve april'i tam olarak ortalamış vaziyette ve diğerleri sahnenin arka fonunda bir kavgaya tutuşmuş halde. bu sahne benim için oldukça etkileyici ve bir nevi herşeyi özetler nitelikteydi. http://kavanozdakiadam.blogspot.com/…nary-road.html filmin sonlarına doğru malum olay olduktan aylar sonra komşuların onlar hakkında konuşmaktalar. yaşlı bir adam ve karısı, evin duvarlarının, kapı kollarının temizlenemez kirlerle dolu olduğundan bahsediyor. yönetmenin bize izletmediği o zaman diliminde neler yaşandığı bizim hayal gücümüze kalırken, diğer tarafdan çok da iç acıtıcı oluyor.
genel olarak cok begenmedigim ama iki sahnesi ile kafama yer eden film: --- spoiler --- birincisi, deli abinin leonardoya karinin karnindaki cocuk ben olmadigim icin seviniyorum minvalinde birsey dedigi yer. ve tabi ki ikincisi de sondaki amca. vay be deli abi sen zaten olmussun olacagini dedirtmistir bu sahne. --- spoiler ---
gidenlerin yarısının beklentilere dayalı olarak beğenmeyeceği film. öyle duygusal, öyküsü bol bir film arıyorsanız gitmeyin derim. yani başrollere bakarak titaniki aramayın. ama bir insanın duygusal çıkmazda kaldığındaki kurtulma çabasını anlatan veya ben olsaydım ne yapardım diye düşündüren bir film isterseniz kaçırmayın. ben çok beğendim. --- spoiler --- filmdeki en akıllı karakterde emlakçı kadının deli oğlu olan matematikçi abimizdi.sırf bu karaktere film çeksinler izlerim yani. film genelinde oyunculuk performansı en iyi olanda yine bu abimizdi. diğerlerininde hakkınını yemeyelim vasatın üstündeydi.işte 'deli' abimizden bir teori: (frank hayatının umutsuz bir boşluk olduğundan bahseder ve abimizden teori gelir) -umutsuz bir boşluk mu? işte şimdi konuştun. herkes hayatının bir boşluk olduğunu kabul edebilir ama umutsuz olduğunu asla etmez. patronda her eve lazım bir karakterdi bence. yönetici değil lider bir patron karakteriydi. franki ikna edişini sevdim: -frank, babam bana derdi ki fırsat hayatta üç dört kez insanın kapısını çalar. bunları değerlendirmesini bilmezsen yıllar sonra bir gün kendini ben ne yaptım da bu hale düştüm diye düşünürken bulursun. sırf diyaloglar için bile izlenebilir bence. ayrıca insan sevmediği bir işi yaparken neye dönüşür, ne düşünür frank karakteri üzerinden çok güzel anlatılmış. filmin sonundaki mesajda tam amerikan halkına göre; ''edebinle otur oturduğun yerde ''. yakın zamanda kolsuz giyinen first ladylerinden açık giyiniyor diye rahatsız olduklarını düşünürsek mesaj halka uygun düşmüş. --- spoiler ---
gercekten rollerinin içine girmiş kate leo çifti ve size sanki evin penceresinden onları izliyomuşsunuz o bi film diilmiş izlenimi veriyorlar. ama kardeşim o ne iç karartıcı kasvetli film içim şişti fenalık geçirdim! neden sürekli bi mutsuzluk bi kavga bilmemne.. annem çok haklı kadın walla sinemaya hem paramı hem vaktimi ayırıp bi de öncekinden daha gerilip çıkamam der hep, heh ben aynen öyle oldum..
yasamla bag kurmamızı saglayan sozcuklerimiz, etrafımızdaki insanların dunyalarına carpıp bize geri donerse tek basınalık, digerlerinden farklılık gibi kavramlarla karsı karsıya kaldıgımızı- yerinde muzikleriyle- hissettiren film....
farklı kişiler ve cinsler tarafından farklı yorumlar aldığından "kime göre neye göre" sorusuna anlam kazandıran bir film. --- spoiler --- bir erkek tarafından "ne istediğini bilmeyen şımarık bir kadının trip yapayım derken yanlışlıkla gebermesi" olarak tanımlanabilinirken; bir kadın tarafından da "anlamını yitirmiş bir hayattan ve duyarsız bir erkekten bilinçli bir kaçış" olarak güzelce özetlenebilir.* wheelers ailesinin son sabah kahvaltısında april'ın birden üçüncü çocuğunun anası, evinin kadını rolünü üstlenip kocasına yumurtasını nasıl yiyeceğini sorması gerginliklerle dolu filmin en gergin sahnelerinden biridir. karısının delirip delirmediğini anlamaya çalışan frank, işle ilgili yeniliklerden bahsederken april'ın onu dinlemiyor olması sonunda aklının başına geldiğine delalettir. filmin sonunda evlilikte deneyim edinmiş yaşlı adamın, karısını duymamak için işitme cihazını kapatması, evlilikte fazla konuşmamak ve konuşanı da duymazdan gelmek en temizidir mesajını vermektedir. --- spoiler ---
yer yer aniden yükselen tansiyon darbeleriyle şaşkına çeviren filmdir. "ha gayret, biraz daha lütfen" diyerek sonunda öylece donakaldığınız film de budur. kate winslet in oscar ını alması gereken film de budur. en azından bu filmin diğerinden (the reader) daha işe yarar olduğunu düşünüyorum. sam mendes in muntazam görünen hayatlar içerisindeki anlaşılmaz kemik kırıklarını tuhaf bir biçimde hatırlatmadaki başarısı, tartışılmaz olarak yeniden ortaya konmuştur. film biter aslında "ne kadar basitti?" dersiniz. öyle basitti ki, nasıl oldu da bir felakete dönüşüverdi.
filmde oskarlık tek bir şey varmış, michael shannon. zaten o da aday olmuş. ha alamamıştır, orasını bilemem. ben bilmem akademi bilir hatta. şimdi birazcık spoiler vereceğim, müsaadenizle çocuklar... 1. film aşamalı gibi; önce bir adamın sıçma, sıvama ve üstüne mum dikme aşamalarını güzel bir şekilde izliyoruz. sonra aynı aşamaları kadından izliyoruz. o güzel sabah kahvaltısında april'in "-thank you, i enjoyed it too." derken ki bakışıyla, kadın adamın ağzına nasıl sıçar onu görüyoruz. kesinlikle finalde kendine ettikleriyle değil, bu bakışla sıçtı adamın ağzına. sonra bebeğini öldürdü, adamın ağzına bir daha sıçtı. sonra kendi öldü, bir daha. denecek bir şey yok, beklenen finaldi. 2. o finaldeki mr. givings'in kulaklığından bir adet reca edeceğim mümkünse. pls. tşk. 3. april'den birkaç inci var: "-no one forgets the truth, they just get better at lying." "-who made these rules anyway?" "-i saw a whole other future, i can't stop seeing it." 4. ve son olarak, insan gibi dans edebilen bir adet kavalye edinmek, filmde hep beraber gittikleri vito's isimli mekana gitmek ve orada da çalınan dean martin'in sway isimli parçasıyla dans etmek istiyorum. spoiler niteliği taşıyan cümlelerimi burada sonlandırırken, kate winslet'ın ciddi anlamda çok iyi bir oyuncu olduğunu söylemeden geçmek istemem. çok iyi.
ben oyuncu olmak istiyorum diyenler için şüphesiz bu filmde mucizeler vardır. sam mendes karısını nasıl çözdüyse, yüzünü nasıl ezberlediyse, onun potansiyelini nasıl gördüyse, ortaya duru, ölçüsünde ama olağanüstü bir oyunculuk çıkartmış. evet kate winslet iyi oynuyor, bunu zaten biliyoruz, ama oyununu bu kadar parlak yapan bu filmde kocası olmuş. gerektiği yerde, gerektiği kadar dokunmuş kamerayla karısının yüzüne, gerektiği yerde onu ışıkla parlatmış, gerektiği yerde onu karanlıkta bırakmış. üzgün olduğunda, yüzünü müzikle okşamış, keyifli olduğunda onu gülümsemelerle ödüllendirmiştir. biletleri aldığında ne kadar mutlu olduğunu gördüysek, zor anlarda aklından geçenleri yüzünden, gözünün kenarındaki çizgilerden anladık kate'in. oscar'ı bu filmle alsaymış keşke. leonardo da, karşısında gerçek bir oyuncu bulunca coşmuş. leonardo'nun yaşlandıkça, daha büyük filmlerde oynayacağını, oynayabileceğini gördüm bir an. kesinlikle gişe filmi değil, sessiz sedasız gider sinemalardan. kaçırmayın, dvd'sini alırım, indiririm bir yerlerden demeyin. dev ekranda izleyin. keyif alacaksınız. --- spoiler --- kate başarısız bir tiyatrocu olmasa, kocasını bu kadar zorlar mıydı? filmin başı, sonunun ipuçlarını veriyor aslında. sadece, zor olsa da, kendinizi kate'in yerine koymanız geriyor. --- spoiler --- filmin konusuyla ilgili olarak, özlü sözümüzü de söyleyelim. ne yazık ki, değişebilmek için, önce etrafınızdakileri bu değişime hazırlamanız gerekir. kendinizi değiştirebilmek ne kadar kolay geliyorsa, etrafınızı değiştiremeyeceğiniz gerçeğini fark etmeniz de o kadar zor olacaktır.
vazgeçme ve vazgeçmeme üzerine bir film. doğruyu bir delinin ağzından söyleyen bir film. yok evlilikten soğutan değil, direkt hayattan soğutan bir film. "bunların hepsi mantıksız!" diyo. çok fena bir mesajı var, burda söyleyemiycem. zaten bunu açıkça söylemeye sam amca'nın da dili varmamış. yine de dürüst bir film. birazcık umut var, o da paris'te. niye? çünkü.. * sam'in kate'le evliliğini nasıl yürüttüğünü çok merak ediyorum american beauty ve bu filmden sonra.. yani eleştirdiği bu kapitalist aile formunda değilse, nasıl bir evlilik bunlarınki? * "devrim" kelimesinden bizim kadar tırsan bir memleket var mıdır, onu da merak ediyorum. "hayallerinin peşinde" ne lan?
şu hayatta ya evlenirsin ya da hayallerini gerçekleştirirsin, gibisinden bir yere varıyor sanki bu film, ikisi birlikte olmuyor, sen çok istesen de hayatın kurduğu tuzağa sessizce düşüveriyorsun ama sen artık daha cesur olabilirsin, belki, olabilirsin, demeyi de ihmal etmiyor. acayip bir mad men havası var filmde, komşuların ve john'un paris fikrine verdiği tepkiler muhteşem yazılmış bence. esas çiftimizin kararlarını verdikleri dönemleri de filme canlılık getirmiş, leonardo'nun merdivenlerde, diğer takım elbiseleri adamlar güruh halinde akarken, keyifle durduğu sahne gözlerimin önünden gitmiyor, hayali yok kimsenin, bir hayal bir anda seni herkesten farklı bir enerjiyle kuşartıverir, işte böyle.
--- spoiler --- hayattan, ikili ilişkilerden, evlilikten, karşı cinsten, çocuk sahibi olmaktan, sevişmekten(ki filmdeki sevişme sahneleri 10 saniyenin üzerine çıkmıyor, yazıklar olsun leonardo sana-sana da komşusu-), aşktan, meşten vs tiksindirten, yaşama sevincini soğuran, bitiren ve en çok da kate winslet'ı dövme isteği yaratan, allahın cezası, bir çeşit doğum kontrol etkisi bırakan bir filmmiş. sam mendes akıllı olsun. --- spoiler ---
--- spoiler --- döneminin ilerisinde olan bir kadının, onu çok seven ve dönemi yaşamakla meşgul adamın hikayesi. beklentilerin farklı oluşu, dönemin kadının terk etmeye müsait olmaması ve belki de kadının aslında kocasını terk edemeyecek kadar çok sevmesi, toplumun sessizce baskı yapması ve daha sonra cesaret edemeyecekleri planı sadece şok tedavisi gören bir delinin anlaması da cabası. stepford wives ve husband'lardan oluşan bir çevrede bozulan bir rüyaya ilişkin gerçekten başarılı bir film. uzun zamandan beri seyrettiğim en yalın ve en gerçekçi ve hırpalayıcı diyaloglara sahip; kate winslet ve leonardo'nun karşılıklı döktürdüğü,kathy bates ufacık rolu ile göz doldurduğu, michael shannon harika olduğu. çiftlerin belki izleyip üzerinde konuşması gerektiği bir film. mutluluk üzerine, toplumsal beklentiler, hayaller, hayatın bir tane olduğu, paylaşmak, birbirini görmek, zamanla değişen öncelikler ve değerler üzerine. film belki en çarpıcı sahnelerinden biri belki de final sahnesidir; karısını duymamak için kulaklığını kapatan adamın yüzündeki tebessüm. sam mendes harika iş çıkarmış. american beauty kadar bariz bir keskinlik içermeyen ama belli belirsiz başka tür bir keskinlik içeren. filmde dikkat çeken tek sıkıntı; resmi tamamlamak için konan "ideal" bir kız ve bir oğlandan oluşan iki unsurun zaman zaman ortadan açıklanamaz bir şekilde kaybolması. kavga dövüş esnasında aklınıza takılıp kalıyor; çocuklar nerede ? onun dışında dancing'de çalan parça da neydi öle ! not: april wheeler bir açıdan the hoursdaki laura brown'ın gizli ruh ikizi olan, zıt kardeşidir. --- spoiler ---
--- spoiler --- filmin başında april ve frank'in evlilikleri çok sorunlu bir evlilik gibi durmuyordu. esas sorun april'in tiyatro deneyiminin başarısızlıkla sonuçlanmasıyla başlıyor. tutunacağı bir şey bulamayan kadıncağız bu sefer de bir paris'tir tutturuyor, sanki orada her şey çok güzel olacakmış gibi. yani sorun kadının sıradanlıktan kurtulma çabasının başarısızlığa uğramasıyla başlıyor, bu çabanın tükenmesiyle de içinden çıkılmaz bir hal alıyor. --- spoiler ---
hikayenin sağlam işlenememişiliği hatta zayıflığı, kate winslet'in abartılı , di caprio'nun kötü oyunculuğu ile hayal kırıklığına uğradığım film. hayallerin peşinde de, ortada sağlam bir hayal yok. --- spoiler --- --- spoiler --- yani paris'e gidip sekreterlik yapmak, bu mudur hayal? hani oyunculuk yapıcam paris'te dese anlayacağım.
kate winslet'ın en iyi performanslarından birini sergilediği film. kesinlikle. di caprio da iyi iş çıkartmış evet ama kate'in eline su dökemiyor yine de. zaten çağımızda heder olmuş zilyonlarca evlilik varken ve giderek bu bağ daha da kötüleşirken sinema salonundan çıkışta insanı evlilik hakkında daha da çok sorgulamaya itiyor bu film. --- spoiler --- gerçekten insan ömrünün sonuna dek bir insanı sevebilir mi, buna herkes inanıyor mu? ya da hayatında gerçekleştirmek istediğin şeyleri evliyken de gerçekleştirebileceğine inanıyor musun? hele de çocukların olduğu vakit kendi yaşadığın hayattan, evden, şehirden, ülkeden vazgeçip sırf kendi hayalin ya da eşinin hayalini gerçekleştirmek için bambaşka bir hayata doğru yelken açabilir misin? büyük bir aşkla sevdiğini düşünerek evlendiğin o insanın bir gün senin için sadece "bir zamanlar beni güldüren insan" olabilme ihtimalini bilsen yine de onunla evlenir miydin? "insanlar çocuk sahibi olmak zorunda değil" diye düşünenlerden misin? kendi hayatını değiştirmek adına istemediğin bir hamileliği kendi ellerinle sonlandıracak kadar cesaretli misin? en önemlisi de istediğin hayatı yaşayabilecek kadar yürekli misin? bu soruları kendine her zaman sorduysan, "bu filmi izleme" derim ben. çünkü sinemadan çıktığında az önce şahit olmuş olduğun tüm gerçeklikler daha da yakana yapışıyor ve ağlamaktan beter oluyorsun. evlilik bir hayatı beraber bok etmekse ne gerek var dostlar evlenmeye? çok gerçekçi bir film, her şeyiyle tamamen gerçek. kadının canı yanarken nasıl da yaralayıcı olabildiğini görebiliyorsunuz tüm tartışma sahnelerinde. ve erkeğin de yaralandığında hatta kendini ezilmiş hissettiğinde şiddete başvurma olasılığının nasıl da yüksek olduğunu... kadının hayalleri uğruna ya da sevdiği erkekle eskiden yaşamış oldukları güzel günlere dönebilme ihtimali uğruna karnındaki bebeğini bile göz ardı edebilmesi, erkeğin ise daha fazla para kazanabilmek ya da terfi edebilmek için hayallerini görmezden gelebilmesi şu dünyada erkeklere yüklenmiş aptalca misyonlar sayesinde, kendini güçlü göstermek adına paranın ve iyi bir işin iyi olduğunu düşünmelerinden kaynaklanmasındandır. sorumluluk sahibiyim adı altında bilinmeyenden korkan ve kaçan bir erkek portresi -frank- filmde en can sıkıcı rollerden biri. ama di caprio o çelişkileri ve hezeyanları iyi anlatmış. ve kahvaltı sahnesi... sahne bitiminde frank'in gözüne dolup da akamayan yaşlar filmin en yürek burkucu sahnelerinden biri. april'ini hayallerini gerçekleştiremeden kaybeden frank, revolutionary road boyunca koşarken acaba pişmanlıklarını içinden atabildi mi dersiniz? --- spoiler ---
yeniden başlamak, çekip gitme isteği, kendin olmak ve daha bir dolu insana ait duyguyu başarıyla didikleyen ve bu didiklemenin nerelere varabileceğini göze parmak sokarcasına gösteren bir film. yaptığınız işten memnun değilseniz ve "başka bir hayat mümkün" diye kendinize ikide bir hatırlatma yapıyorsanız bu film size iyi gelebilir. hatta bir miktar da gaza getirir; ancak geldiğiniz yerden bir adım öteye gitmek konusunda garanti vermez. yok eğer bugünlerde aşıksanız, evlenmek üzereyseniz, onsuz bir hayatı düşünmekte ve tanımlamakta zorlanıyorsanız bu filmi seyretmek için acele etmeyin. nasıl diyordu o çinli şair; hayatı değiştirmek suyu bulandırmaya benzer, su durulmasına durulur ama hiç bir zerre eski yerine oturmaz. hah işte bu film insanda o etkiyi bırakıyor.
3 günde izledim bu filmi. valla bak. hatta araya "der baader meinhof komplex" filmini bile sıkıştırdım. o derece sıkıcı, bayık bir film. --- spoiler --- son 25 dakikası biraz iyiydi diyebiliriz. özellikle tartışma sahneleri hem kate'in hem de leo'nun muhteşem oyunculukları sayesinde film hakkındaki düşüncelerimizi olumlu yönde etkiliyor. amma gelin görün ki birbirinden kopuk sahneler, alakasız detaylar falan ciddi manada filmi çekilmez bir hale sokmuş. ayrıca kate ablamızın patates soyamadığını da öğrendik bu filmden. --- spoiler ---
"korku, insanı esir alır; umut ise özgür bırakır." güzel sokaklarda huzurlu görünen evlerin içindeki huzursuz yaşamları, insanın yüzüne vuran etkileyici ve gerçekçi bir film revolutionary road. imrenilen, özenilen yaşam tarzlarının içinde, ne fırtınalar koptuğunu american beauty'den sonra etkileyici oyunculuklarla, farklı bir atmosfer ve zamanda çok güzel anlatıyor sam mendes. sinemada tek başıma izledim bu filmi. kimse yoktu salonda. ve filmin içine öyle girmişim ki, çıktığımda bir süre kendime gelemedim. orhan pamuk, cevdet bey ve oğulları adlı romanında refik karakteri ile dönemin gelişmek için can atan türkiye'sinde hayatta ne yapmalı? doğru olan nedir? gibi soruları başarıyla irdeler. bir yandan da bu gibi düşüncelerin üzerinde çok durmayan, hayatta sadece mutlu bir aile kurmak, evlatlar edinmek isteyen babası'nın düşüncesine de vurgu yapar. refik'in babası'nın hayattan tek beklentisi, iyi bir eş, mutlu bir aile ortamı ve çocuklardır. cevdet bey, hayattan ne istediğini bilir ve bu yönde yaşamını sürdürür. hayatını kabullenmiştir. sonunda da huzurlu ölmüştür kanımca. fakat onun oğlu refik, hayatı her zaman sorgulayarak yaşamaktadır. ne için yaşıyoruz? topluma, kendine faydalı bir birey olmak için ne yapmalı? doğru yaşayış şekli nedir? gibi sorulara her daim yanıt arayarak geçirmiştir yaşamını. kimi yanıtlar bulduğunda da bulduğu yanıtların aslında doğru yanıtlar olmadığı anlaşılmaktadır. kanımca refik, hayatını dolu dolu yaşayamamıştır. gerçek mutluluğu, faydayı ararken hayatı yaşayamadan, gerçek mutluluğu tatmadan ölmüştür. bu bağlamda bu filmde de, hayatta nasıl yaşamalı? ne yapmalı? mutlu bir aile olmak için geçerli olan şeyler nelerdir? gibi soruları çok güzel irdeliyor sam mendes. filmin başında, "neler yaparsın?" diye soran april, frank wheeler'dan şu cevabı alır: "ne yaptığımı bilseydim seni sıkıntıdan öldürürdüm." bu cevapla kendisine hayran bırakmıştır april'ı. fakat ikili evlendikten, çocuk sahibi olduktan sonra birtakım çatlaklar ortaya çıkar. frank, babası gibi knox'ta bir çalışandır. işinden memnun değildir. april, evde çocuklarına bakmaktadır. ve hayata dahil olamamaktadır. evde bulaşık yıkamayı, çocuklara bakmayı, küçük bir yere tıkılıp kalmayı bir türlü kabullenemez. bu yüzden de sıradan değil, sıradışı yaşamak ister. anı yaşamak, hayata katılmak ister. bir dönem bu sorunu kocasına kabul ettirir. fakat babasının ulaşamadığı mertebeye ulaşmak için önüne fırsat çıkması ile bir anda frank, fikir değiştirir. çünkü babasının yapamadığını yapmanın hayatı için yeterli olduğunu düşünmektedir. sonuç olarak; evlilik sıradan bir hayatı kabullenmek midir? umutsuzluğun, boşluğun farkına varıp, bu boşluktan çıkmaya cesaret edebilir mi insan? sıradan olan sorunsuz bir kurulu düzeni bırakıp mutlu olmak için insan, hayatını yaşama cesareti göstrebebilir mi? sıradanlığı kabullenip, sıkıcı olanı itiraf etmeden yaşamaya devam etmek doğru mu? gibi soruları çok etkili işleyerek film, izleyicinin düşüncelerinde evlilik kurumunu, yaşamı sorgulatmayı başarıyor. sadece bu yönüyle bile izlenesi bir film rovolutionary road. evli çift frank ve april, hayatlarındaki boşluğun farkında olup bir şeyler yapmak isteyip de isteklerinden vazgeçince hiçbir şey eskisi gibi olmaz. yanlış olan ise bu boşluktan vazgeçilirse, hayat, eskisi gibi olur düşüncesidir. halbuki yaşam, eskisinden de kötü bir hal alır. bu bağlamda öyle umutsuz bir boşlukta iken bir adım atmalı insan, korkmadan. sonucu ne olursa olsun, bu cesaret olmalıdır yürekte. çünkü "korku insanı esir alır; umut ise özgür bırakır."
internette revolutionary road aka titanic 2 (if jack survived) şeklinde geyiklerine şahit olunan film.
gece 3 suları en cin olduğum saatler olmasına rağmen bu film sayesinde sürekli esnediğim film ama arada bir gözümü açtırmıştır ki özellikle kate winslet sahnelerinde bir iki dakika ayıltıyor adamı da izlesemesem de olurmuş filmi.
çok kötü, dayanılacak gibi değil. uykum gelsin diyosan izelenebilir, evet.
sam mendes, filmlerinde eleştirmenlerin de sık sık belirttiği gibi amerikan rüyasının içini boşaltıyor mu, emin değilim. bu tezi american beauty destekliyor, başka? road to perdition? jarhead? ya revolutionary road ne kadar destekliyor? bu noktada mendes’in amerikan rüyasını kendisine tema edinmiş, tipik amerikan ailesinin içten çöküşünü kendisine destur edinmiş bir yönetmen olduğu tezine karşı çıkarım; american beauty’de bunu yaptığını, revolutionary road’da babalar gibi feminist sinema yaptığını ama her şeyden önce hollywood’un anlı şanlı mainstream* sinemasının has adamı olduğunu söylerim, karısının oscar’a uzanması için çok revolutionary road’lar katettiğini not düşerim. genel kanının aksine filmin amerikan banliyösüne sıkışmış, hayallerini yitirmiş genç bir çiftin kabuklarını kırmaya çalışma hikayesi olduğuna da karşı çıkmak zorundayım, bu film a’dan z’ye april’ın hikayesidir, edebiyatın feminist sularında bir süre yüzüp madame bovary’den aldığı ipi kate chopin’in the awakening’ine bağlayıp, bir dönem filmi değil bir kadın filmi yapmış, kahramanını da anlı şanlı bir sonla myth’leştirmiştir. frank filmin statükosu, bir anlamda dönemin erkek stereotip*’ini oynamaktadır. frank’i filmin antagonist’i yapmak april’a haksızlık etmek olur, tam tersine frank hayallerinin peşinden gitmeye korkan, hatta bir hayali bile olmayan, zavallı bir erkektir, kadının-april’ın karşısındaki en büyük engeldir. april aylardan nisan, baharın başlangıç ayıdır, nasıl baharla birlikte doğa yeni bir yaşama başlıyorsa april’da yeni bir yaşamı arzulamaktadır ama bu yol devrimci karakterler ister, april’da bu varken frank’te yoktur, filmin bütün günahı boynunadır. şimdi filmi, april-frank hikayesi olarak okumam ben ama april-john givings hikayesi olarak pekala okurum. bu karakteri canlandıran michael shannon bana göre filmin en görkemli zaferi. john givings karakteri üzerinden sorgulanan insanity* kavramı, frank’in algısında “karşısındakini sevmeyi beceremeyen-bilmeyen” olarak yorumlanırken, seyircinin gözünde “umutsuz boşluğu” en iyi gören ve algılayan, toplumun gözünü boyayamadığı, en algısı açık karakter olarak yer bulmakta. bu argümanıyla mendes yine edebiyattan güç alıyor ve ipin bir ucunu da one flew over the cuckoos nest’e bağlıyor, yani dışardaki gerçekten delirmiş toplumdan kaçıp akıl hastanesine sığınan insan. john’un deli görüntüsü april’ın fikirleriyle örtüşünce gerçekten tutarlı bir analojiye ulaşılabiliyor, kim daha deli? kürtaj’ın bu trajik sondaki rolü nedense beni de rahatsız ediyor, mendes bunca güçlü söylemden sonra neden karakterini bir kazaya kurban veriyor, neden bu güçlü karaktere kontrolü dışında bir sonu layık görüyor? april’ın çıkışsızlığının baş sebebi karnındaki çocuk mudur? frank değil midir? şimdi mendes’in iki yüzlülüğünü affetmeli mi?
the stepword wifes’tan ang lee’nin buz fırtınası’na kadar pek çok benzeri filme mekan olan connecticut’ın iç boğucu atmosfere tuz biber ektiği film. http://www.resetmagazine.net/…yi30/sinema/revo.html
kitsch i paramparça eden film. yönetmen planını o kadar kusursuz hazırlamış ki, beynimizdeki o saçma hayalleri yıkmak için düşüncelerimizin kaçacağı en ufak bir tane delik bile bırakmamış. wayfarer gözlükler, kurmalı kol saatleri, duvara asılı telefon, 8 silindirli benzin yiyen, büyük arabalar, şirin bir banliyö kasabası, yeşil orman yolundan giden banliyö treni, çimenlerde fıskiye altında oynayan çocuklar, evinin önündeki yeşillikte yalın ayak yürüyen kadın, beyaz renkli, pembe panjurlu evler, balık eti ev kadınları, amerika rüyası, yükselen ekonomi, gelişen teknoloji, öğle yemeklerinde şişeden içilen orjinal şişesindeki coca cola. vs. vs. vs. (yada etc. etc. etc.). ama bu planı da bir o kadar da başarılı uygulamış. çünkü bazıları için kitsch i yıkmak, yıkıldığını görmek, hatta hayal etmek bile kitsch. sanki bu öyle tabancayla, dozerle yıkılabilecek bir şey değil de, yönetmen öfkeyle yolda kitsch i görmüş, öfkesini belli etmeden yanına kadar yakınlaşmış, yeterince yaklaştığını düşününce de eline ilk geçen şeyi kaldırıp onu öldüresiye parçalamak istemiş te eline, bir taş bir sopa yerine köpek pisliği gelmiş, onunla kafasına vurmuş, ölmediğini görüncede, burnuna, ağzına dayayıp tıkayarak boğarak öldürmüş. çok başarılı bir film, hele oyunculukları ise göz dolduruyor. aynı zamanda prozac neslinin nasıl doğduğuna dair ipuçları veren bir film.
orta sinifin ikiyuzlulugu uzerine bir film. gormek ama gormezden gelmek, duymak ama duymazdan gelmek, istemek ama rahat, tehlikesiz bir yasam ugruna isteklerini bastirmak uzerine. banliyolerdaki hapishaneler icin cekilmis bir sam mendes filmi. banliyolerde omur tuketen amerikan guzelleri icin.
amerikan aile yapisinin kendi kendini yiyip bitirdigi yetmiyormus gibi sinema yoluyla dunyanin geri kalanini da icine cekme cabasidir. baba, bana ne sizin tuhaf bunalimlarinizdan? gereksiz bir agirlik coktu uzerime simdi. oyle bir sey yani.
kıçına rahat batan bunalımlı bir kadın ve onun yörüngesinde hayatlarını sürdürmeye çalışan aile bireylerinin acıklı öyküsü. hayata dair hırsını alamamış, ne olacağını veya olabileceğini bulamamış bir kadın portresi çizen kate winslet fazlasıyla başarılı; leonardo di caprio ise artık bu işi becerebildiğini yedi düvele ilan ediyor. yine de american beauty'nin ucuz bir kopyasından başka bir şey değil... --- spoiler --- o kadar da bekledim film boyunca; komşularla orgy yaparlar diye... tüh! --- spoiler ---
filmi izlememiş, sadece kitabı okumuş biri olarak diyebilirim ki etkileyici bir eser. dram iliklerinize kadar işliyor o ayrı ama yine de adam yapmış işte, başka bir şey de denemez. (bkz: kanımca) edit: evet artık filmi de izlemiş bir kişiyim. filme kitabın sayfaları bir bir işlenmiş bildiğiniz. o açıdan kitaptaki heyecan orada durağanlaşmış. ama yine de senaryo için izlenmesi gerekir diye düşünüyorum.
çok bilinen bir konunun gerçekten* etkileyici oyunculuklarla işlendiği değerli bir amerika filmi olmuş bu. leonardo di caprio'nun yüzündeki çizgiler artık destan olacak sağlam bir karakter filmini alıp götürebileceğini söylüyor. kate winslet'in çizdiği karakter tastamam bir 'kadın', ne eksik ne de fazla. ancak gönlümün oscarı michael shannon'a gitsin, hayatın sıkıştırıp bıraktığı bir ruh olmuş bu john givings. --- spoiler --- ama bu filmden çıkarılabilecek ana fikir tahmin edilenin tam aksine orta yaş üstü ev sahibi teyzelerin şomağızlılığıdır. "ay aman revolutionary road'daki kiracılarımız pek müstesna, şöyle iyi bir çift, aman da ne mutlu mesut yaşıyorlar, ay hamile miymiş aman ne güzel..." daha kapıdan içeri girer girmez belli ediyor teyzemiz. nazar değdiriyor basbaya çiftimize. oğlanı nasıl delirttiği aşikar, kocasını da bezdirmiş ki son sahneden anlaşılıyor. demek ki asıl tehlike amerika'daki şom ağızlı teyzeler.* --- spoiler ---
kendisiyle ilgili yorumları okuyunca ulan ben yanlış filmi mi izledim acaba dedirtendir. film resmen insanın iliklerine işliyor. kendisini istemediği bir hayattan kurtarmaya çalışan kadınla kılıbık kocasının etkileyici hikayesi bence. gerçekten de göz görmüyormuş gönül görüyormuş. nasıl sıradanlaştırıldığınızı ve aynılaştırıldığınızı izlerken nasıl sıkılırsınız? bence sıkılmazsınız. ha bir de bence böyle bir hikaye daha hızlı anlatılamazdı. *
anlayabilenin ağzına sıçan filmdir. anlayamamayı tercih ederdim.
beni çok net baymış filmdir. anlaşılmayacak bir yanı yoktur ve dahi konusu gayet güzeldir; amma ve lakin konunun işlenişi çok sıkıcıdır, dakikalar geçmek bilmez. ayrıca kart kate winslet ve hala bebek yüzlü leonardo di caprio'yu yine bir araya getiren mantığı anlamakta ne kadar zorlandığımı bana bir kez daha fark ettirmiştir. adam titanic'te kadının çocuğu gibi duruyordu; burada da küçük kardeşi gibi olmuş. yıllardan sonra çok da bi şey değişmemiş; kıyafetle, çocuğun eline sigara tutuşturmakla filan toparlamaya çalışmışlar durumu ama yemez.
kadın -erkek ilişkisini oldukça gerçekçi bir gözle karşımıza getirmiş, yönetmeni sam mendes'e golden globe kazandırmış 2008 yapımı film. başrollerinde kate winslet & leonardo di caprio oynamıştır. heriki performansta takdire şayandır. evlendiğinizde birbirinizi nekadar duymadığınız, anlamadığınız, salt sevginin işe yaramayacağını gösteren, kendinizin benliğinizin ne kadar önemli olduğunu ve ona iyi davranmanız gerektiğini anlatan bir filmdir. iyi bir evlilik terapisti olabilir (anlamak isteyene).
yaşamayı hissetmeye bir adım kala vazgeçmek. sırf bildik diye sorumluluk ve büyümekle özdeşleştirilen kurulu umutsuzluk sistemlerini terkedememek. dizgenin dışına çıkamamak. düzgün insanlar olamama kaygısı. sürüden afaroz edilmemek uğruna, hayatın boyunca normların içinde kalmaya çabalasan dahi hep bir tatminsizlik noktası bulabilecek yakın-uzak insanlarla aynı toplum içinde anılabilmek adına.. ortalama zeka kapasitesinin altında bir sürü insan arkandan dedikodu yapmasınlar diye (they will do that anyway),dedikodun yapılacaksa bile paranın, eğitiminin parlaklığının, işinin güzelliğinin kıskanılmasından olsun, aman.. herşeyden önce aileni onurlandır.. bir kafes çiz kendine ve ekonomik hedefler koy. hayatını yönettiğini zannederken aslında yönetenin binlece yıldır değişen, evrilen toplumun iradesi ve değerleri olduğunu unut. bırak seni sürüklesin, yıllar geçtikçe günü kurtarma çabanı az biraz çakalca oynadıysan sana sunulan evler, yepyeni arabalar, mobilyalar, gazetelerdeki seyahat sayfalarından çıkılacak tatillerle gururlan.. hafif sıradışı olduğunu hissetmek istersen eğer, tatiller sekmesini sahil şehirlerindeki 5 yıldızlı otellerle değil bolivya veya madagaskarla değiştir. yeterince ilginç olur. fazlası da gerekmez zaten. çoluk çocuğa karış, bir an önce, bir an önce. seni binbir zorlukla yetiştirmiş anneciğinin arkadaşların ve komşun hanife teyze / mrs. bilmemkimle ortak noktası bu beklenti işte.. hanife teyzenin ne işine yarayacaksa senin bir bebeğinin olması?? bekliyor işte, öyle.. (çoğalmak kadar doğal bişeyi bile içgüdülerimizle değil o anki şartlarımızla, planlarımızla şekillendirmek zorundayız. gelecek (??) sunabilmek adına, çok acı..) amerikalı değilim, paramparça olmuş amerikan rüyasını gözler önüne sermiş falan filan, banane.. az buçuk kafası çalışan tüm insaniyeti ilgilendiren asıl derin mesajı: "paris olması önemli değil, yeter ki bir yer olsun" hayal kurma ve inanma yeteneğimizi yalnızca bildik olduğu için içinden çıkmaya korktuğumuz şartlarda yitirmemeliyiz.. ardında sadece ışıl ışıl bi ev bırakmak istemeyenler için decoder tadında filmlerden, izleyin, izletin, siz de dersler çıkarın, nebiliyim..
adı revolutionary road olmasa, ya "hospital" ya da "fetus' dream" olacak olan film.
--- spoiler --- kate winslet'in bebeğini düşüren bir kadını canlanlandırdığı sahne ile iç burkan film. sanki içimden bir şeyler kayıp gitti. ayrıca öncesinde bebeğini düşürmeye karar verme anı ve sonrasında sergilediği üstün oyunculukla beraber filmdeki genel başarısına şapka çıkarılır vallahi... belki sürekli duymak istemediklerini "hataları kendinde ara" diyerek geçiştiren çok bilmiş ukalaların ve etrafındaki hayatları yiyip bitiren düşüncesizlerin birazcık hatayı kendilerinde araması için mesaj niteliğinde film. her şeyi o kadar çabuk tüketir olduk ki aramızdaki sürüsüne bereket sürü koyunları neredeyse akan o kanı içecek kadar yabani ve insancıl olmaktan uzak. tüketildi bir insan, bir aile, bir günahsız bebek... her yerde var bunlardan... --- spoiler ---
abd seviyesinde kapitalistleşmiş bir türkiye nin her sokağı bir revolutionary road hikayesine gebedir diye düşündürten, kapitalizme ve mutluluk pozları veren, kentli, burjuva öncesi ya da burjuva olan çekirdek ailelerdeki geleneksel kadın-erkek rollerine çok sağlam eleştiriler ortaya koyan film. bir hollywood yapımı olması çok şaşırtıcı.
sadece kadınlara biçilen rolü veya amerikan rüyasını değil, insan olmanın trajedisini, hepimizin zaman zaman, aslında, ne kadar yalanlardan oluşturduğumuz dünyalarda yaşadığımızı suratımıza tokat gibi çarpan bir film. sürekli hayatı anlamlandırma baskısı altında değil, aksine anlamsızlığını ifade etmekten korkmadan, cesurca ve olabildiği kadar gerçek hayatlar yaşamamız gerektiğini hatırlattı bana. öyle yapsak ne farkeder yapmasak ne farkeder dediğinizi duyar gibiyim!! demeyin lan öyle şeyler. (bkz: the scarlet letter)
modern insan bunalımı yaşayan bir çiftin hikayesi. görünürde her şeyi olan frank ve april çiftine rahat batmaktadır. bir heyecan, bir değişiklik ararlar hayatlarına. april amaçsız bir yaşamı olduğunu düşünür, frank umutsuz bir boşlukta olduğunu söyler. sonra april ‘’let’s go to paris’’ der. der ama bir yandan da alışkanlıklar var. iş güç var, çoluk çocuk var. paris’e gidecekler ama ne yiyip ne içecekler. bu gelgitler nedeniyle ilişkileri hasar görür. tüm bunların üzerine april, ‘’despirite housewife’’ olmaya daha fazla tahammül edemez. --- spoiler --- psikopata bağlar. sonra da ışığı görür ve rahatlar. --- spoiler --- evi barkı, yeterince parası, iyi bir eşi, güzel çocukları…yani teknik olarak üzülmelerine sebep olabilecek hiçbir şey yokken bile insanların kafayı sıyıracak kadar mutsuz olmalarını çok iyi anlıyorum. hayatında her şeyin yolunda gidiyor gözükmesine rağmen derin bir boşluk duygusu hissedersin. hoş, bu boşluk duygusunu neyle dolduracağını da bilemezsin. bu daha da üzer seni. öbür yandan sağlıklı düşününce ‘’ her şeyim var, yine üzgünüm. insanların açlıktan ağzı kokuyor, insanların evi barkı yok, ne biçim fakir, hasta, sakat insanlar var. ben niye üzülüyorum?’’ diyip nankörlük ettiğini düşünerek ekstra üzülürsün. zor yani. zor be anne çok zor
evlilik ve sınırladıkları üzerine, dönemin amerikasını yansıtan, leonardo di caprio ve kate winslet olmasa vasatın altında kalacak, vasat bir film. vurguladığı bir nokta var ki doğruluğu tartışılmaz. evlenip çoluk çocuğa karışacaksan ister zimbabwede ol ister amerikada gençlik hayallerinden vazgeçeceksindir. oranlama yaparsak filmin %60'ı leonardo ile kate arasındaki konuşmalardan ibaret. özellikle filmin son çeyreğinde sadece konuşuyorlar, kavga ediyorlar, trip atıyorlar. --- spoiler --- parise gitmek de ne saçma bir hayaldir. dilini bilmediğin, kültürünü tanımadığın bir memlekette sürünmekten başka ne yapabilirsin ki? hani uğruna herşeyi bırakacak bir amaçları da yok. neymiş delikanlı ne yapmak istediğine karar verecek zamana sahip olacakmış, paris yaşamaya değer tek yermiş. ulan 2 tane çocuğunuz var be. çanta değil çocuk onlar.. sevişme sahnelerinin gerçek anlamda 15 saniye sürmesi o dönemde böylemiymiş diye düşündürüyor. patronun veciz sözünü de hatırlamak isterim. "insanın hayatında karşısına bir kaç kez fırsat çıkar, bu fırsatı yakalayıp sıkıca kavramazsan yeni bir fırsat çıkacak mı diye endişelenmeye başlaman çok kısa sürer" gibi birşeydi evet. --- spoiler ---
ironik bir ismi var filmin, çiftin oturduğu caddenin. tehlikenin son raddelerinde gezinen bir insanın patlamalarının algılanamayışı ve hayatın rutinlerinin ruh emiciliği yaptığı zamanlar üzerinde gidiyor konu. psikolojik dramdan hoşlanmayanların izlememesi lazım. hatta bence leonardo efendinin oynadığı hiçbir filmin izlenmemesi lazım...
oyunculuk ve mizansenlerin aşırı teatral olduğu (kötü anlamda değil), yönetmenini bilmeseydim mike nichols olduğuna kalıbımı basacağım, akşam akşam ağzıma sıçmış filmdir kendisi.
ilk yarısı bok gibiydi filmin. ikinci yarı ise tam tersine harikaydı. biraz uzun diye anımsıyorum ama. bilhassa karı-koca kavgaları çok başarılıydı. sanki sahiden arada husumet varmış gibi kavga ediyorlardı. 2009'da izlediğim en güzel filmler arasındadır.
john givings'e; "tanrı velilerle delileri bilhassa birbirine karıştırır; herşeyi çözdüğünü düşünen kullarının aklını karıştırır. deli olmayan veli bir işe yaramaz çünkü kibirlidir. veli olmayan deli de bir işe yaramaz çünkü yetersizdir. deli ile veli arasında olan ise görmeyen gözlere bir ibrettir..."
deliliğin aslında "hastalık" olmadığı önceden bir çok filmde irdelenmişti ya da göndermeler yapılmıştı. bu filmde de benzer bir gönderme var. "kim gerçek deli" sorusunu sordurup düşündürüyor yönetmen. deliliğe güzel ve alternatif bir tanım leonardo di caprio'dan geliyor. filmdeki rolüyle di caprio, delilik için "it's the inability to relate to another human being, it's the inability to love" diyor. (empati (yakınlık) kuramama, sevememe özürlülüğü) delilik için şu ana kadar duyduğum en ilginç tanım oldu bu. belki de bana ilginç gelmesi, benim de kendimi o deli adam gibi kimi zaman insanlarla sevgi-empati bağı kuramayıp her doğruyu pat pat söyleyebilmemdedir. fena değil bir film, en hoşuma giden sahnesi de tabii ki o. filmleri izleyenler genelde ana karakterlerle benzerlikler bulup kendilerini özdeşleştirirler. ben bu yan karakteri buldum kendime uygun, mutluyum.
filmin basında biraz sıkıldıgım, devamında ise hayranlıkla izledigim, en sonunda yonetmenin sam mendes oldugunu görünce bunun bir tesaduf olmadıgını gördügüm oldukca etkileyici film.
beyazperdenin gördüğü en başarılı edebiyat uyarlamalarından biridir. filmde, 1950’li yılların ortasında iki çocuklarıyla mutlu gözüken bir hayat yaşayan, ama konforlu bir yaşam elde edebilmek için göğüslenen baskılarla kendi gerçek arzuları arasında sıkışıp kalan, bir çiftin öyküsü anlatılıyor. kabaca bahsetmek gerekirse içerik bu; ancak hem bir edebiyat uyarlaması olması nedeniyle hem de yönetmeni sam mendes'in ustalığıyla dakika dakika alt metinler ile zenginleşen bir eser karşımızdaki. richard yates'in oldukça beğenilen romanından uyarlanan revolutionary road baştan söyleyelim ki sabırlı sinema seyircileri istiyor, yani herkese uygun bir film değil. öncelikle filmin iki başrol oyuncusunun son dönemlerde sinemanın gördüğü en iyi ikililerden biri olduğunu söylemeden geçmeyelim. kate winslet ve leonardo di caprio mükemmel kompozisyonları ile birbirlerinin oyunlarını da bir kademe üste taşıyorlar. sam mendes'in nasıl bir oyuncu yönetmeni olduğunu önceki filmlerinden az çok biliyorduk zaten; ancak bu filmde bunu bize bir kez daha kanıtlaması seyircilerde büyük bir mutluluk uyandıracaktır. yan rollerden birinde izlediğimiz kathy bates yine içine girdiği karakteri yaşayarak bize bir oyuncunun filmde az rolü olsa bile bu sınırlı görevde ne kadar fazla katkı yapabileceğini gösteriyor. akıl sağlığı yerinde olmayan bir karakteri canlandırarak filme oyunculuk dalında tek oscar adaylığını kazandıran michael shannon ise filme ayrı bir renk katıyor ve filmdeki en dürüst karakteri canlandırıyor belki de. film farklı olduklarını düşünen, farklı olmaya çalışan, sözde birbirlerini tutkuyla seven bir çiftin iç yüzünü, yalanlarını, ihanetlerini ve hayata yabancılaşmalarını kademe kademe anlatıyor. sam mendes bu dramı yavaş yavaş bir gerilim hâline getiriyor ve boğazınızda düğümlenecek bir finale doğru uçuruma itiyor. filmin tezleri belli: herkes farklı olduğunu düşünür, ancak hayat insanları öyle yerlere getirir ki, farklı olmak için yapacak hiçbir şey kalmamıştır, diğer insanların yaptıklarını yapmak tek çaredir; çocuk büyütmek, her gün işe gitmek, herkesin giydiği şapkayı giymek, kravatı takmak... baştan sona bir amerikan banliyösünde geçen film, küçük insanların büyüme arzuları üzerine kurulmuş. sam mendes filmin hiçbir noktasında akademinin beğeneceği bilindik yollara sapmamış, kısacası oscar için çıkmamış yola... bunun sonucunu da adaylıklar açıklanınca almış zaten. ancak bir sinemasever olarak söyleyebilirim ki mendes sinema için en doğrusunu yapmış. içinde nasıl bir cevher barındırdığını bildiğimiz bu yönetmen daha önce hiç karşılaşmadığımız türde bir gerilim çekmiş aslında. filmin müziklerini yapan thomas newman'ı da defalarca tebrik etmek lazım. zira filmin atmosferine en çok katkı sağlayan öğelerden biri de onun bestelediği orjinal müzik olmuş. özellikle sanat ve görüntü yönetmenliğinde de harikalar yaratılan film, senenin en iyi filmlerinden biri olmasının yanısıra fikrimce mor yıllar'dan bu yana doğru düzgün rastlaymadığımız mükemmel bir dram edebiyatı uyarlaması. filmin sevenler ve sevmeyenler olarak iki kutup oluşturacağına şüphe yok çünkü mendes kitap gibi bir film çekmiş. satır aralarındaki mesajlar, karakterler arasındaki kusursuz çatışmalar, zıtlıklar, en mükemmel görünenin bile altında yatan zorlamalar, beklentiler, hayal kırıklıkları... sam mendes, fikrimce american beauty'den daha iyi bir film çekerek kendi üslübunu iyice oturtmuş artık.
bir holywood filmi için fazla psikolojik ve fazla gerçekçi bir film. oyunculuklar o kadar muhteşem ki zaten herkesin belirttiği gibi ondan bahsetmeye pek gerek yok sanırım(sırf başroller değil bütün kast döktürmüş resmen). ama aslen o evli çift gibi sıkılmanıza, onların hayatını anlamsız bulmanıza, daralmanıza sebebiyet veren şey çok başarılı olan çekimler. puslu ve durgun bir çekim tarzı var. bir yandan oyunculuk iki karakterin uyumsuzluğunu hissettirirken diğer yandan çekimler onlar adına "yetti artık" demenize yol açıyor. ve film sizi gerçekçiliğiyle içine çekiyor. filmin vermeye çalıştığı şeye gelirsek(burası biraz belki spoiler olabilir o yüzden dikkat); -insan ne kadar küçük şeylerden kavga çıkarabileceğini, -insanlar uyumsuz olduğunda hayatlarını birbirleri için nasıl çekilmez yapabileceğini, -çocuğun insanın hayatında nasıl bağlayıcı bir unsur olduğunu, -insanın kendisinden ne kadar çok şey beklediğini ve bulamayınca hüsrana uğradığını görüyoruz.. bütün bunlar tek evlilik üstünde yoğunlaşırken, aslında filmin içinde yavaş yavaş genele dökülüyor ve son sahnede tokat gibi vuruyor kanımca. evet evlilik dünyanın belki en ciddi işi, çocuk yapmak da öyle. bütün bunları katlanamadığınız bir insanla yapmaksa daha beter. hatta delicesine sevdiğiniz bir insanın katlanamadığınız bir insana dönüşmesini görmek daha da. genellikle aile müessesesini öven holywood yapımlarının tersine bu film aile kavramını ve toplum baskısını ağır bir şekilde eleştiriyor. neticede güzel ama ağır bir film boş kafayla ve dikkatle izlenmeli.
daracık bir alanda kanat çırpıp havalanmak isteyen, fakat bulunduğu yerin darlığından kanatlarını açamayan ve böylece uçamayan kuşların hikayesi.
leonardo & kate çiftini bu sefer sevişirken değil genelde kavga ederken izliyoruz. bu da aslında pek çok ailede olan bir şey. sıradan bir ailenin sorunlarına büyüteçle yaklaşılmış, çünkü kadının ruh sağlığı bozuk erkek işinden hayli sıkılmış durumda. anlayacağınız problemler gırla. ama hikaye çok güzel, zaten o sadeliği ve sıradanlığı onu güzelleştiriyor.
hamile eşim ve tüp bebek tedavisi ile hamile kalmayan bir çift arkadaşımla izleme gaflatine düştüğüm film. kate winsletin bebeğini düşürdüğü sahne anında eşim hamile olduğundan ve arkadaşımın eşi de hamile olamadığından dolayı gerçekten çok duygusal anlar yaşamıştık. o andan beridir bebek için "allah sadece isteyenlere versi " diye dua ederim.
hem repliklerle hem de konu ile fazla yoğun bir film. arkadaşlar geldi hadi film izleyelim için kesinlikle uygun değil. mümkünse, psikolojik dram kaldırabilirim diyorsanız, tek başınıza izleyin. hayatınızı ardından sorgulamaya başlarsanız da, hemen başka bir şey izleyin yada dışarı çıkıp birileriyle buluşun. etkisinde kalmayın, sonu malum. geyik yaparak izlemiş olsam da filmi, bana bir motto kazandırmak üzere... --- spoiler --- if being crazy means living life as if it matters, then i don't mind being completely insane. --- spoiler ---
sam mendes askima ragmen, the hours burda anlatilmak isteneni o kadar guzel anlatmistir ki, sadece gereksiz bir filmdir diyebiliriz.
ismini verdiğim film. ogilvy'de staj yaptığım dönemlerde benden bu filme isim bulmam istenmişti, türkiye dağıtımcısı devrim kelimesinin geçmesini istemiyordu filmin isminde, yanlış anlaşılmaması için. yaklaşık 10 isim önerdim bunlardan favorim "ipotek umutlar" idi fakat birde klişe bir isim öneriyim demiştim "hayallerin peşinde" diye, onu beğenmişler. bu arada filme isim bulurken malesef filmi izlemeden buluyoruz ismi, sadece bize synopsisi geliyordu.
beni inanılmaz geren film. --- spoiler --- john'un sürekli ayaklı bilinç altı gibi ortalarda dolaşmasından mı yoksa çiftin hayatını değiştirme çabalarının kel kalmasından mıdır bilinmez tabii --- spoiler ---
dev-yolcuların aşağıdaki açıklamayla protesto ettiği film: "devrimci yol mahirlerin geleneğidir, bizim geleneğimizdir. faşizme ve amerikan emperyalizmine karşı tam bağımsız türkiye'yi savunan, bedel ödeyen, işkence tezgahlarından geçen halkçı, ilerici, devrimci güçlerin mücadele geleneğinin ismini böyle bir filme vererek mücadelemizi unutturmaya çalışacak kadar alçalmak ancak amerikan emperyalizmi ve onun işbirlikçilerinin eseri olabilirdi! buradan bu filmi yapan şirkete iki çift lafımız var: geleneğimizi kirletemeyecek, faşizme ve emperyalizme karşı şanlı mücadelemizi durduramayacaksınız! dev-yol geleneğine el uzatanlar döktükleri kanda boğulacaklardır!" açıklamanın ardından hep birlikte gündoğdu ve çav bella marşlarını söyleyen grup, "mahir, hüseyin, ulaş, kurtuluşa kadar savaş!", "gün gelecek, devran dönecek, akp halka hesap verecek!" ve "zam zulüm işkence, işte faşizm!" şeklinde sloganlar attıktan sonra dağıldı. şaka lan şaka, o kadar da değil.
atv'nin dün gece verdiği film. tamam tamam.. bu kısmı önemli değil. hani bir geyik vardır ya, "köpeğin adamı ısırması değil adamın köpeği ısırması haber değeri taşır" diye. işte o kısmına geliyorum şimdi: bu filmin reklam aralarında tanıtımı yapılan dizi çocuklar duymasın idi.. hmm.. gerçekten ironik bir durum oluşturuyor bu değil mi? film diziyi ısırdı...
--- spoiler --- o kadar gercekci ve mesajini iyi veren bir film ki izlerken uzerime geldigini hissettim resmen. yalniz gidisat az cok tahmin edilebiliyor, filmin basindan itibaren "tamam, fransa plani yalan olucak da bakalim nasil yalan olucak" dusuncesiyle izledim. filmin kanimca esas mesajini da john givings'in agzindan dinleyelim bir de: "plenty of people are onto the emptiness, but it takes real guts to see the hopelessness" --- spoiler ---
beni çok fazla geren film. fazla psikolojik. he kötü bir film mi? gayet iyi uyarlanmış bir film. kendim için; (bkz: eşek hoşaftan ne anlar) --- spoiler --- bir partide başlayan güzel bir muhabbetin devamı olarak görüyoruz april-frank çiftinin ilişkisini. ilk başlarda yolunda olan şeyler sonraları zorunlulukların da vermiş olduğu sıkıcılıkla berbat bir hal alıyor wheeler ailesi için. april'in hamile kalmasıyla tüm derinlik başlıyor. adam işi alıyor, kadının paris'te yaşama hayalleri frank'in çocuk bahanesiyle suya düşüyor, aldatmalar ve ardından sağlam tartışmalar, kavga gürültüler ve kadının bir nevi intiharı ile son buluyor film. ufak gizliliklerin bile ilişkilerde ne kadar büyük problem olduğunu görmek çok kolay bu filmde. hevesle bağlanılmış bir inancın en ufak bir nedenle yıkılmasının sonuçları olarak daha büyük yıkıntılar da bu kapsama girebilir. oyunculuk iyi olmuş. leonardo dicaprio olsun, kate winslet olsun çok başarılı oyunculuk çıkarmışlar. başarılı bir film, ama ruhumu sıktı yani. 50 lerin havası, müzikler, evin şekli bile sıktı ruhumu yani. --- spoiler --- ki konuyu da göz önünde bulundurursak, tüm bu ruh sıkan şeyler filmi başarılı kılmak için yeterli sebepler bence
--- spoiler --- april ve frank iki çocukları olan genç bir çifttir. frank tipik bir kapitalist şirket olan knox’un sıradan elemanlarından biridir. komşuları ve etrafındakiler tarafından mutlu bir çift olarak görülseler de, frank yaşadığı hayatın rutin ve sıkıcı olduğunu fark etmiş ve bunu renklendirmek için küçük kaçamaklar dahi yapmaktadır. bir gün karısı april’in ısrarıyla bu rutin ve sıkıcı hayatı bırakıp paris’e gitme fikrini tartışmaya başlarlar. cornelius castoriadis insanlığın kaostan doğduğunu kaos üzerine var olduğunu söylemişti [1]. ona göre insanın bütün çabası bu kaos temelsizlik durumunu gizlemek görmezden gelmek üzerine kurludur ve tüm çabasını bu doğrultuda sarf eder. bir an durup düşünüldüğünde her şeyin ne kadar boş olduğunun fark edilmesi tam da bu nedenledir (tüm anlam dünyalarımızı kaosun üzerine inşa edişimiz nedeniyle) fakat bu düşünce katlanılmazdır. bu düşünceyi başımızdan savmak için kısa vadede kalkar yürür ya da o an saçma da olsa bir şeyler yaparız uzun vadede ise sisteme dahil olmak en iyi yoldur. evlenmek, iş sahibi olmak, çoluk çocuk yetiştirmek, onların geleceği ile uğraşmak gibi tüm aktiviteler bu saçmalığı örtmek çabasının sonuçlarıdırlar. kaosu örten bütün bu aktiviteler imgesel olanı temsil ederken, bir kaos üzerinde var olduğumuz olgusu da gerçekliğin ta kendisidir. fakat gerçeklik insan bünyesinin kaldırabileceği bir şey olmadığından imgeseldeki yaşamı tercih ederiz. kapitalist dünya her ne kadar imgesel yönü fazlasıyla güçlü olsa da (gerçeği unutturmada fazlasıyla başarılı olsa da), makinenin bir dişlisine dönüşmek de bir o kadar sıkıcıdır. tam da bu nedenle kapitalist dünyanın öznesi kendisine bir başka imgesel kurarak bu sıkıcılığın dışında bir hayatın olduğu ve buna istediği zaman kavuşabileceği ümidini üretir. frank wheeler’in paris’i tam da bu ikinci imgeseldir. ilk fırsatta oraya döneceği, yaşamla dolu insanların arasına karışıp, yaşamı hissedeceği yer olan paris onun için kapitalist çarkı katlanılır kılan ikinci imgeseldir. her şey normal seyrinde akarken, karısı april, paris’i imgesel olmaktan çıkarmayı teklif eder. april imgeseli gerçekleştirmekte bir hayli kararlıdır: “sen her zaman, oranın, geri dönüp yaşamak istediğin tek yer olduğunu söylerdin. yaşamaya değer tek yerin orası olduğunu. peki öyleyse neden oraya gitmiyoruz?” frank, april ve ev sahiplerinin zihinsel hastalıklı oğulları john givings arasında ormanda geçen konuşma tüm bunların özetidir. frank neden paris’e gittiklerini “belki de kaçıyoruzdur buradaki umutsuz, boş hayattan kaçıyor olabiliriz, öyle değil mi?” şeklinde açıklarken, john givings’in bu gerekçeye tepkisi gerçeğin dillendirilmesidir: “pek çok insan, boşluğa düşer ama umutsuzluğu görmek cesaret isteyen bir şeydir. vay canına.” umut diye bir şey yoktur, çünkü kaosun üzerinde kurulu bir yaşamda umuttan bahsedilemez. bunu herkes bilse de, dillendirilmesi (ya da kabul edilmesi) insanın tüm yapıp ettiklerini anlamsızlaştıracağından diğer bir ifadeyle yaşamın sürdürülmesini gereksizleştireceğinden kimse bunu dillendirmez. aklına her geldiğinde bunu unutmak için kendini oyalayacak her türlü işe sarılır. frank paris’e gitme fikri üzerinde bir süre düşünür: “sahip olduklarınızı tartarak, virgül, ihtiyaçlarınızı bilerek, virgül, ne olmadan yapamayacağınızı bilerek, tire envanter kontrolü yapıldı.” vardığı sonuç paris’in imgesel olarak kaldığı sürece bir anlamı olduğudur ve gitmekten vazgeçer. fakat bu vazgeçiş, frank hayatın saçma bir şey olduğunu unutturacak daha yoğun bir işe sahip olduğundan onun için katlanılabilir bir şeyken, april için katlanılamazdır. april kendisini saçmalığa mahkûm eden frank’tan ve onun bahane olarak öne sürdüğü karnındaki bebekten nefret eder. hayatı yeniden anlamlı görmeye başlayan frank yeniden john givings’le muhatap olur fakat bu sefer onun söyledikleri katlanılamazdır. “onca şeyden sonra, buranın daha iyi olduğuna mı karar verdin? her şeyden sonra buradaki umutsuzluğun ve boşluğun daha rahat olduğunu mu fark ettin?” sorusu frank’i kızdırır. anlamsızlığın üzerine örttüğü perdeyi kaldırır. perdeyi koruma noktasında frank’ın tavrı nettir: “buraya gelip, aklına her gelen kahrolası lanet şeyi söylüyorsun. sanırım artık birisi o lanet olası çeneni kapatmalı.” ayrıca, filmde üç önemli dönüm noktası vardır. april’in oyunculuk serüvenini bırakıp ev kadını olması, frank’in paris’e gitme fikrinden vazgeçmesi, april’in karnındaki çocuğu almaya karar vermesi. bu üç dönüm noktası, karakterlerin ayna’da kendilerine baktıktan sonra verdikleri kararlarla şekillenmiştir. april oyun sonrasında aynanın karşısında oturur, frank tuvalete gitmek için üst kata çıktığında aynanın karşısına geçer, april bebeğini almaya yarayacak aleti aynanın karşısında kutudan çıkarır. karakterlerin yeni öznelere geçiş aşamalarının bu şekilde ayna ile temsil edilmesi fazlasıyla dikkat çekicidir. --- spoiler ---
an itibariyle atv'de başlamıştır.
söylenilenlerin aksine evlenmeyi düşünen çiftlerin izlemesini tavsiye ettiğim filmdir. izlesinler ki, büyük beklentiler içerisine girmesinler. sahip olduklarıyla mutlu olmaları gerektiğini, aksi taktirde arayışın, uçuk hayallerin hiçbir zaman son bulmayacağı ve elde edilse dahi kişiyi tatmin etmeyeceğini anlasınlar. sistem gereği insan her zaman daha fazlasına, daha iyisine sahip olmaya zorlanıyor, bunun farkına varamaz ve sistemin kölesi olursa onun yaptırımıyla tatminsizliği tavan yapar. çünkü her elde ettiği şeyin ardından daha fazlasını, kendisini daha fazla mutlu edebilecek şeyler arar. mesela fast food; insanlar deli gibi tüketiyor, sağlıksız besleniyor, sistem bizi tüketmeye mecbur tutuyor sonra da zayıflama ürünleri ekranlarda gözümüze gözümüze sokuluyor, önce şişmanlatıyorlar, sonra zayıflamanız için çözüm satıyorlar. --- spoiler --- aprile göre hayat her yönden tatminsizlik abidesi. işinde başarılı değil, kocasıyla konuşmaktan uzak, kocası ve kocasını aldattığı adam erken boşalıyor vs vs.. hayatında değişiklik istiyor ve avrupaya yerleşme planları yapıyor, kocasını da ikna ediyor fakat hamile kalması bütün planları altüst ediyor. aslında kendisini seven bir kocası ve çok güzel iki çocuğu var. ama april mutlu değil. işinde başarılı olsa belki bu kadar kopmazdı sahip olduklarından. o yüzden diyeceğim şudur ki: mutsuz ve işinde başarısız bir kadın saatli bomba gibidir, onu farkedemiyor veya farketseniz bile etkisiz hale getiremiyorsanız ne yazık ki zamanı dolduğunda elinizde patlayacaktır. --- spoiler ---
sevdiği işi yapmayan insanların her şeyi kaybedebileceğinin farklı bir öyküsü. güvenli sahiplerimizden kurtulamayan köleler olduğumuzu bir defa daha hatırlattı bana.
kate winslet'ın oynadığı her rolün altından başarıyla kalktığını gösteren filmlerden birisi.
çok gerçekçi bir film. ne kadar iç karartıcı olsa da uzun süreli ilişkilerde tarafların içine düşme noktasına geldiği derin uçurumu tüm çıplaklığı ile anlatmış. şu an bitmiş olan dört senelik ilişkimde yaşadığım çalkantıları, çelişkileri bire bir gördüm ve çok da şaşırdım. aslında bize özel sandığımız ne çok şeyi her birimiz içimizde yaşıyoruz ve sırf ulu orta anlatmadığımız ve kendimize sakladığımız için kendimizi çok dertli sanıyoruz. şehirli insanlar olarak hepimizin kafasında var olan "kaçış" fikrini sert bir üslupla sorguluyor film.
insanın canını yakan filmlerden. öyle manevi falan da değil, bildiğin fiziksel acı veriyor. kate winslet, ne güzel oynamış evet de, o kadar gerçek olmak zorunda mıydın be ablacım? düşündükçe kanım çekiliyor sanki damarlarımdan.
--- spoiler --- -aslinda planlarda bir degisiklik oldu. apacik ortada oldugunu düşünmüstüm... april hamile kaldi. -tebrikler! -april! ne kadar sevindigimi anlatamam. ama simdi daha buyuk bir eve gecmeniz gerekecek. degil mi? -bekle bir saniye anne. dur biraz. anlamiyorum. yani o kadar ortada olan nedir? yani tamam, o hamile, ne olmus yani? insanlar avrupa' da cocuk sahibi olamiyor mu? -john, sanirim insanlarin bebeklerinin ihtiyaclarini karsilayamayacaklari bir yerde yasamalari pek mantiga uyan bir sey degil. -tamam... tamam sorun para diyelim. para iyi bir sebep ama gercek bir neden sayilmaz. gercek neden ne? karin bunu konusturmuyor mu? ne oldu? kuçuk hanim evcilik oynamaktan vaz mi gecti? hayir, hayir bu degil. sunu soyleyebilirim ki yeterince zor ve yeterince anlasilir gozukuyor. peki, oyleyse neden sen olmalisin. ne oldu? -john, lutfen çok kaba... -kes sesini! ne oldu frank? korktun mu? onca seyden sonra buranin daha iyi olduguna mi karar verdin? herseyden sonra, buradaki umutsuzlugun ve boslugun daha rahat oldugunu mu farkettin? ne dersin? vay, iste bu! su yüzüne bir bak! sorun nedir wheeler? yakinlastin mi? -pekala evlat, artik gitsek... -biliyor musun? onu bilerek hamile bırakmana hiç sasirmadım. boylece hayatinin geri kalanini onun hamile elbisesinin arkasina saklanarak gecirebileceksin! gercekten nasıl biri oldugunu hicbir zaman ogrenemeyeceksin. -kes artik! sanirim haddini yeterince astin! yani, sen kendini ne halt zannediyorsun! buraya gelip, aklina gelen her lanet seyi soyluyorsun! sanirim artik birisi o lanet ceneni kapatmali! -o iyi değil frank.. - iyi degilmis! pislik herif! hasta veya sağlikli olmasi, olmesi ya da yasamasi umrumda bile degil! siktigimin fikirlerini kendine sakla , onları ait olduklari yere, kahrolasi timarhanene sakla! - gidelim evlat... - hadi john... - tam adamina sahipsin april. koca bir aile babasina. senin için çok uzgunum.. yine de, belki hala birbirinizi hakediyorsunuzdur. yani, senin acindan bakinca ona da uzulmeye basladim. koca bir erkekligi oldugunu kanitlamasi icin ona tek care olarak bebek yapmayi biraktiysan kendini cok kotu hissetmesine sebep olmus olmalisin... - seni kahrolasi! - hayır! o iyi degil frank! - pekala john, artik arabaya geri donelim... - april, ozur dilerim... çok ozur dilerim... - tabii, tabii! ozur dilerim! ozur dilerim! anne, yeteri kadar ozur dilerim diyebildin mi? kahretsin! ben de ozur dilerim, tanidigim en uzgun pic olduguma bahse girerim! ama bunun yani sira, elimde memnun olabilmek icin hicbir şey yok, değil mi? ama.. ne var biliyor musun? bir konuda gayet memnunum. hangi konuda oldugunu bilmek ister misin? o cocuk ben olmayacagim icin gayet memnunum. --- spoiler --- el emeği, göz nuru.
evliliğe ve bağlanmaya dair ne kadar korkum varsa tümünü april karakteri ile bir kez daha yaşadığım filmdir. sorumluluklar, çakılıp kalmak, hayatın sıradanlaşması, önceliklerin istemsizce önemini yitirmesine dair izlenmesi gereken film. hım bir de herkes çocuk yapabilir ama herkes ebeveyn olamaz. hele ki buna hazır olmamak ve dahası yapınızın uygun olmaması da önemli bir nokta. ne yazık toplumun dayattığı üreme gerekliliği filmdeki karakter gibi ne çok insanın canı yakıyor oysa. mutsuz çocuklar, mutsuz ebeveynler... izlediğimde günlerce etkisinden çıkamamıştım, korkularımın tümünün ana karakterin başına gelmesinden midir nedir...
mutluluğun ne olduğunu bilmeyen bir "kız" mutlu edemez ve adamın hayatını karartır. biraz sıkıcı ama aydınlatıcı bir film.
baş karakterleri john ve april bana biraz john ve martha'yı anımsattı.
erkeklerdeki düzen bozma korkusu, demek ki dünyanın heryerinde ve her döneminde varmış. biz neden hala bunun değişeceğini sanıyor olabiliriz? aptallığımızdan mı? kim bilir..
insana hayattaki önceliklerini tekrar gözden geçirten, şahsımı yarım saattir iç çektire çektire ağlatan, ne yapmayacağımı kafama kazıyan şaheser sam mendes filmi. filmde oyunculuğu sırıtan kimsenin olmaması bir yana, kate winslet'la leonardo di caprio'nun oscarlık oynadığı film olmuştur.
temelinde bol sigara ve bol kavga olan film.
hem erkek hem de kadın karakter çözümlemeleri, özellikle bu karakterlerin zayıf/delik olan tarafları, henüz kağıt üzerindeyken bile oldukça tatmin edici olan sam mendes filmi. aralarında yaşanan çatışma -hatta wheeler'ların diğer insanlarla uyuşmazlığı/çatışmaları da- öyle. ---spoiler--- aldıkları paris'e taşınma kararının kendilerinin en özel insanlar olduklarını hissetmelerine ve hayatın rutinine dair cesaretli sözler etmelerine sebep etkiyi yaratması ve yalnızca bir kaç gün/hafta içinde bu kararı nefes almak için alternatifsiz şekilde mecburi yol veya çocukça bulacak kadar kutuplaşmaları.. parlak çocuk frank'ın ışıltılı cakası altında rutinin boşluğunu sindirmesi, boşluktaki umutsuzluğu görecek cesaretten yoksunluğu ve bu yoksunluk karşısında önce cakası olmak üzere sahne sahne dökülmesi, erimesi.. april, son zamanlarda izlediğim/okuduğum en gerçekçi kadın çözümlemesiydi. hakikaten çok etkilendim. kate winslet'ın performansı april'ın içindeki tek kişilik dişi fırtınada sersemlemeyi kaçınılmaz kılıyor. richard yates, hikayenin tetikçiliğini john*'a vermiş. bunun için psikolojik tedavi gören bir karakterin seçilmiş olması da 'makul'a asılmak istenen soru işaretini ayrıca destekliyor. bu ekstra destek kör göze parmak gibi gelmedi de değil açıkçası. ---spoiler--- kendisini azınlıktaki özellerden zanneden çoğunluğun içini sıkan film. ben de zannediyordum, içimi sıktı, durdum. iyi biliyorum kendimi, bir süre sonra tekrar başlayacağım zannetmeye. kıçım yer çekiminden bihaber, dünya döndükçe şampiyon hep merkezkaç.
--- spoiler --- başak burcu erkeği, oğlak burcu kadını ilişkisini çok iyi anlatan film. --- spoiler ---
çok ağır bir metin. ağırlığı basit görünen kurgusundan geliyor. fakat bunun yanında kate winslett'in devasa ifade yeteneği ile, neredeyse sessiz bir alt metinli bir bütün izliyoruz. ve john, evet april ve frank'ın bilinçaltlarını canlandırırken, "biz kopup gidiyoruz" karşısında farklı insanların aynı tepkileri. sadece ve sadece frank'in o kopup gitmenin aslında en rasyonel seçim olduğunu biliyor olması, fakat "deli" olduğu için kimsenin onu kaale almaması. aslen bir alt metin de frank'in hikayesini anlatmakta. bildiği her şeyi elektrik şoklarına kurban vermiş olmasına rağmen şoklar, olayları şeyleri ve insanları olanca açıklığıyla görmekten onu kurtaramamıştır. april'in, evi satın aldıkları günü hatırladığı bir diğer günde, bu hatırlama işini eve arkası dönük bir halde yapmasına dikkat ediniz. önemli bir söylem var orada. eve yedi sene önce hayranlıkla bakan kadın çöp tenekesinin yanından yola bakmaktadır artık. ve aslında tanışma hadisesine filan baktığımızda bu insanları bu kadar sene bir arada tutacak çok da şey yoktur aslında. sigara içişlerdeki keyiften ağır basan çaresizlik. fena. frank'in hayatın değişmesi ümidiyle karşılaşınca eylemlerinin değişmesi. kalabalığın içinde kalabalığın bir parçası olarak gidip geldiği garda, durup kahvesini içmesi. insanların koşturmaya devam etmesi. onun öyle durması, kahveyi içmesi içmesi. ormandan eve dönememek. komşuların durup baktığı yerden kendi evini izlemek. komşuların kendi bahçelerinden bakıp bakıp durduğu bir arzu nesnesi aslında frank ve april'in hayatı. bir nevi, o taraftaki çimler daha yeşil. sadece kadın arzu nesnesi olduğu için olamaz. histerik bir kadınla yaşamanın ağırlığı da olabilir. ama o bahçe daha yeşil gibi işte. onlar gittikten sonra da oraya, o tarafa bakmaktan kendimizi alamıyoruz. sonunda kısılı kaldığın arzu nesnesi evin içinden, revolutionary road'da bulunan -tanrım ne güzel bir ironi. devrim sizden ne kadar uzak ve fakat hala sanki devrimin çocuklarıymışsınız gibi çiğ çiğ yenilmektesiniz kutsal amerikan düzeni tarafından- meş'um evin içinden, yerlere kanların damlarken hayata son kez bakmak. paris'e gitmek zaten mümkün değildir. paris'te de aynı mevzu dönmeye başlayacak. başından beri biliyoruz ama umut fakirin ekmeği. godot'yu beklemekle paris'e gitmek arasında hiç bir fark göremiyorum. son derece bilindik, son noktada tanıdık bir durum velakin dehşetle işlenmiş. frank'in başka kadınlarla olurkenki yüzeysel kaçışı ile april'in başka erkeklerle olurkenki öfkeli intikamcılığı gayet net ve açık. ikisinin de ruhu yok o ilişkilerde. sevilmeyi filan beklemiyorlar. belki frank'in dediği gibi içi boş istiridye kabuğu olmaya başladıkları içindir. april'in olağanüstü bir manik depresif olması, frank'in o manik hallere kendini kaptırmaktaki olağanüstü istekliliği ile, aslında iyi bir çift ifade edilmiş. ama mani ve depresyon arasındaki iniş çıkışların çok yoğun olması işi hayli zorlaştırıyor. frank o derinlikte değil ama. klasik güneyli bir söylemi de var: çocuklarımız tanrının bir hediyesi değilmiş gibi davranma. davranmayalım peki. olabildiğine, alabildiğine üreyelim. uğraşacak yeni bir şeylerimiz olsun. burada kalmak için yeni bahaneler. ve fakat yine söylemek lazım, revolutionary road ile paris arasında da bir fark olmayacak. yara bandı. biraz su görse kopup gider. açık yaranla kalakalırsın. normale dönelim. metinlerarası ilişkilerin içinde, bağırarak söylemeliyim ki, leonardo dicaprio'ya yıllarca söylediğim bütün sözleri geri alıyorum. son.
kapitalizmin göbeği büyükşehir hayatında kariyer peşinde koşturmaktan hayatı ıskalayanların filmi. keşke herkes izlese. hepimizin sonu böyle olabilir.
açıkca söyleyeyim film aşırı sıkıcı. ama ama işlenen konu öylesine sorgulatıcı ki; film boyunca, film bittikten sonra, kendinizi, aile yapınızı, ilişkinizi, komşuluk ilişkilerinizi, mahalle ve toplum baskısı gbi konuları, çokça sorguluyorsunuz... başta da söyledim ciddi anlamda sıkıcı film ancak öyle basit bir film değil; ayrıca leo da kate de çok güzel oynamış. son olarak, eşinizle/sevgilinizle izlemeniz önerilmez. tek başına izleyip, üzerine düşünülmesi gereken bir film; tabi sonuna kadar dayanabilirseniz.
ben niye bu başlığa entry yazmamışım ya. sinemada izlemiştim, hayatımda izlediğim en sıkıcı filmlerden biriydi. psikolojik çözümlemeler falan yapıp izlemek lazımmış meğerse. ben sonunda ne olacak bakalım diye izledim, tipik amerikan pop filmi işte hacıt yeaea diye düşünmüştüm. sonradan aklımda kalanları birleştirince biraz bir şeyler oturdu. izleyin bence.
